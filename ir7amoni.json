[
  {
    "id": "0",
    "title": "قصة إرحموني",
    "desc": " 🍃يَأْتِيَ يَوْمٌ تَقْسُو عَلَينَا الْحَيَاة فَنَشْتَاقُ لِرَحِمِ أُمَّهَاتنَا☺.....و تَشْتَد ُّعَلَينَا الْقُيُودُ وَ السَّلَاَسِلُ فَنَحِنُّ لِحَبْلٍ سُرِّيٍّ يُقَيِّدُنَا‼.....وَنَعْجِزُ عَنِ السِّبَاحَةِ فِي مَاء دُموعِنَا فَنَتَمَنَّى الْعَوْدَةَ و َالْغَرق فِي مَاء مَشِيمَتِنَا😔.....أَفَعتمةُ بَطْنِ أُمِّي كَانَتْ أَهَوْنُ مِنْ نُورٍ كَاذِبٍ يُعْمِي الْبَصيرَة🍂🔚\n\nولنا عودة مع الفصل الثاني لقصتي الاولى ولي الحمد لله ربي ما خيبنيشي ونجحات ولي كانت تحت عنوان خلقت له...اليوم أنبداو قصة جديدة ولي كنتمنى تنجح بحال لي سبقاتها..ولي نبغي نقولكم عليها هي أنها مختااالفة على القصة الاولى 🙂..ومرتبطة بيها فقط بحضور بعض الشخصيات لي انحافظ عليهم..والتباقي انخليكم نتوما تحكمو عليه كالعادة وتقدرو توقعو مسارها من عنوانها #إرحموني (الله يرحمنا كاملين هههه) 😍😍 ...\n\nإرحموني..إرحموا يا سادة!🍂\n\nفالتي أمامكم الآن لم تنصفها الحياة ولو لمرة..🍂\n\nفإذا قسوتم فرفقا بحطامي فهو كل ما تبقى لي..🍂\n\nذنبي أني من رحم المذنبة ولدت ولإسم الآثم حملت..🍂\n\nهم رقدو تحت التراب وأنا للثمن دفعت..🍂\n\nفي القلب جمرة وفي العين دمعة وفي الحلق غصة..🍂\n\nوبالصمت كتمتهم واحدة تلوى الأخرى..🍂\n\nفلا نارا إنطفأت بقطرة ماء..ولا ألما خف بقبلة عذراء..🍂\n\nحكت لي أمي يوما قصة الأميرة والوحش..🍂\n\nفظننت أن الوحوش ستصبح إنسيا بمجرد قبلة حب صادقة..🍂\n\nلكن كبرت وعلمت ان أمي كانت كاذبة..🍂\n\nفلا وجود للأميرة ولا وجود للحب الصادق..🍂\n\nلكن أمي صدقت في شيء واحد..🍂\n\nفالوحوش فعلا موجودة\n\nالفرق!!..هو انه حتى لو منحتها سبعين ألف قبلة..فستظل الوحوش وحوشا🍂\n\n🍂🍂🍂🍂🍂🍂🍂🍂🍂\n\nبعييد على المدينة وبعيييد على كل ما هو حضاري..وفوسط جبال سوس وغاباتها كاينة قبيلة معزولة..ناسها عايشين بلي قسم الله..لي عطاتهالهم الارض كياكلوها ولي جابها الرزق كيقسموها..عايشين فعزلة وما عارفينش شنو هي الحياة برا لقبيلة..كيسمعو بشي حاجة سميتها لمدينة ولكن شكوووون شافها او عرفها كيف دايرة..لي شافها قليل ودوك لي شافوها كلهم رجال..ومن بينهم شيخ لقبيلة..الشيخ لي حاكمها ومسيرها وداااير فيها ما بغى..حاكمهم بقانونو هو وبدستورو لي كيشورو عليه مخو..وناس لقبيلة ما عليهم غير السمع والطاعة..قال نزلو ينزلو..قال طلعو يطلعو..كيبقاو ناس دراوش وما عندهم ما يديرو قدام سلطة الشيخ لي عندو مالكانات كثيرة واغلب الاراضي لي ضايرة بلقبيلة ديالو..ودارو لي كتبان كي لقصر وسط ديور لقبيلة الصغار..وهادي هي حال ناس لقبيلة..كينعسو هاد النهار باش يفيقو غذا..\n\nوفديك الليلة وقبل آذان المغرب بشوية ومن مور شجرة الكرموص الكبيرة لي كاينة بجنب الواد كانو زوج كيوشوشو وخايفين من شي عين طل عليهم من شي قنت وتحصلهم وهاديك اتكون لخرة ليهم..بنت عشرينية يله كملات عقدها الثاني لون وجهها سمر شوية على لون ذاتها حيث ديما معرض لشمس..عينيها خوضر كيلعبو وتشوف فجنابها خيفانة..ورموشها شوهب شوية..حجبانها مقادين ومشروكين شوية من الوسط..وفمها عريض شوية وشفايفها مشرقيينلها بالشمس وخذوذها حومر بارزين..شعرها ما باينش من تحت الذرة الحمرة المطروزة لي جامعة بيها شعرها وعاقداها لفوق ولباسها عبارة على سروال واسع وكبوط خفيف بارد وطويل فوق الركبة وملوية عليها لحاف على نصها وحوايجها مزالين فازكين من ماء دالصابون حيث كانت كتصبن حدا الواد..وقدامها واقف شاب بجسم رجل جبلي ماشي ضعيف وماشي مفورمي..جسدو قوي كجسد اي فلاح..كتافو عراض نوعا ما وطولتو مقبولة..ملامحو سمراء وزادت اسمرار بفعل الشمس بحالو بحال البنت لي قدامو..حجبان كوحل عراض ونظرة قوية حادة بعينين كوحل وفم صغير مجموع ولحية مخربقة وشعرو مخربق ولابس ملابس عادية وبوط مسخ وباين عليه كان خدام\n\nالحوار باللغة الأمازيغية \n\nمحمد:(بغضب مدفون)سمعيني مزيااان ابنت المختار..شفتي راه واخة يبقى فيا غير عرق واحد كيخبط ما نفرط فيك ولا نخليك ليه..غير تهناي\n\nكنزة:(بخوف)وادابا هاد الهضرة عرفناها..خاصنا نشوفو دابا اش المعمول..راه با عطاني ليه ونتا عارف كلمة با ما تنزلش الارض\n\nمحمد:(هز يديه كيشير بغضب)هادشي لي بغيت نفهم..علااااش يعطيك ليه اصلا..راجل شارف كبر منو هو براسو وباغي يزوجك ليه..واش ما عندو gلب..ما حنش فيك..وعلاش ما يشاوركش بعدا..راه غادي نتسطى\n\nكنزة:(كتشوف فجنابها)ششش وا تا سكت ودوي بشوية فضحتينا..راه غادي يسمعك شي حد\n\nمحمد زفر بغضب وضرب برجلو فالارض حتا طلعات الغبرة وهو حاط يديه على جنابو\n\nكنزة:(بغصة)زعما كتدوي بحال الا ما عارفش الشيخ الا حط عينو على شي بنت فلقبيلة!! راه ما يgلعهالو حد..وحتا با فرحاان بيه gالك لواه ايتناسب مع الشيخ..اهئ اهئ انموت امحمد والله حتا انموت\n\nمحمد:هداك الطاغي زاد فيه..دار على بنات لقبيلة كاملين وبقيتيلو غير نتي..عندو ثلاثة وما كفاواهش..كيgولي شي عقل غير نمشي نحرو ونهني الدوار منو\n\nكنزة:(شدات فدراعو)اويلي..عنداك ديرها..ها العار امحمد اهئ اهئ عندك يزغبك الله وتمشي تقتلو اهئ اهئ \n\nمحمد:وشنو بغيتيني نخليه ياخذك ونجلس مربع يدي\n\nكنزة:مااا عرفت ما عرفت اهئ اهئ عنداك غير تقتلو نتا والله ما يخليوك اهئ اهئ\n\nشاف قدامو كيفكر وعاطيها بالجنب وهي شادة فدراعو وكتبكي)\n\nمحمد:رانكي!!(انهربو)..\n\nكنزة:(بعدم فهم)وااكااا..ممنك!!(هااا كيفاش!)\n\nمحمد:(ميل وجهو شاف فيها)انهربو اكنزة..(شدها من كتافها)وانهربو الليلة\n\nكنزة:محمد..شكتgول!كيفاش نهربو..واش عارف شكتgول!!\n\nمحمد:كيما سمعتي..انهربو..ما عندنا حتا حل خور\n\nكنزة:وكي غنديرولها..فين انمشيو..فين انهربو وكيفاش!!اهئ اهئ راه هادشي لي جالس تgولو ما سلاكش..فاش ايعرف الشيخ وبا ايقتلونا اهئ اهئ\n\nمحمد:كنزة..شوفي فيا(حركها من كتافها)كنزة!!\n\nكنزة:(شافت فيه)اااش اهئ اهئ\n\nمحمد:أري تريت؟(كتبغيني؟)\n\nكنزة:اهئ اهئ\n\nمحمد:ساول..أري تريت(دوي..كتبغيني)\n\nكنزة: ملادي اسكورتريخ.. ارايي داك تافت بدخ ديدك غيد اهئ اهئ (كون ما كنت كنبغيك ..كاع ما تصيبني واقفة معاك هنا اهئ اهئ)...\n\nمحمد:ايوا خاصك ثيقي فيا..انا معاك وما انخلي حتا حد ياخذك مني..والا بغا يحط يدو عليك يدفني فهااااد الارض لي حفرت ودمرت فيها وعاد ديك الساع يجي يديك..\n\nكنزة:(شافت فيه بخوف)راه ما انقدروووش امحمد اهئ اهئ لكلام كيجي ساااهل واش غير اجي وهرب اهئ اهئ واش ما عارفش الشيخ يجبدنا واخة نكونو تحت سابع ارض..انا مشيت فيها مشييت فيها صافي اهئ اهئ انقتل راسي ونتهنا اهئ اهئ..\n\nنتر يدو من كتافها معصب وهضر بصوت كيحاول ما أمكن ما يرفعوش باش ما يسمعهم حد\n\nمحمد:كنزة لا تعصبيييش والديا..شوفيا فيا شوووفي هزي راسك(شافت فيه)واش باغة تزوجيه!!\n\nكنزة:واااش كتفلا عليا..نتااا عارفني شكون باغية اهئ اهئ وحتا وإذا كون ما كنتيش نتا..واش انا انبغي نتزوج براجل فعمرو ستين عام وندفن راااسي معاه اهئ اهئ وعاااد مزوج ثلاثة قبل مني اهئ اهئ راه حتا وحدة من بنات لقبيلة ما كتحملو..وهو لي شافتها عينو ينوض يتزوجها وخدام تزوج طلق هذا ما مقابل اهئ اهئ انا راه نفضل نموووت وما نتزوجش بيه\n\nمحمد:ايوا ديري يدك فيدي وتبعيني..انا معاك..والليلة نهربو وربي ايعاونا..والا شدونا موت وحدة هي لي كاينة(كيتسنا جوابها)شنو gلتي!!\n\nكنزة:اهئ اهئ معاك امحمد معاك \n\nمحمد:(ابتسم)ومالك كتgوليها وكتبكي!\n\nكنزة:راه خايفة امحمد اهئ اهئ خايفة وبزاف\n\nمحمد:ما تخافيش النوارة ديالي..واش محمد معاك وتخافي ههه\n\nكنزة:(ضحكات وسط دموعها)هههه\n\nمحمد:ايوا هاكاك..وريني الضحيكة لي كتفرحني..ايوا سمعيني دابا نgولك..هاد الليلة قبل لفجر اتلقايني كنتسناك عند البير صافي..ما تعطليش خاصنا نسلكو قبل ما يطلع الضو\n\nكنزة:فين انمشيو امحمد..وكي انديرو\n\nمحمد:ماشي شغلك انا انضبر شغلي نتي غير اجي وما تعطليش وجيبي معاك الكارطا ديالك تفاهمنا!\n\nكنزة:(مسحات عينيها وزفرات)واخة..ان شاء الله\n\nمحمد:هانتي ما تجيش ولا تعطلي!؟\n\nكنزة:وا صافي امحمد انجي كلام واحد gلناه..يله المغرب قرب يأذن نخليك(هزات لحوايج لي صبنات)\n\nمحمد: واخة...تهلا غوgايونم غوغاراس (واخة..ردي بالك فالطريق)\n\nكنزة: اكم اعاون ربي (بسلامة)\n\nتبسملها ورداتهالو وعطاتو بالظهر غادة وهو وقف متبعها بعينيه وهما فقلبهم خوف وهم كبيير وكل واحد فيهم كيفكر فلي جاي وخاصة محمد لي حطات ثيقتها فيه وخاصو يكون قدها..تأسف حيث ما خطبهاش قبل ولكن ماشي لخاطرو هو شحال وهو باغيها وما زاعمش يهضر معاها وفاش زعم وعرفها حتا هي كتفكر فيه ونوى يمشي لدارهم كتاب المكتاب وتوفى الأب ديالو وما قدرش يفتح الموضوع على الاقل حتا دوز 40 يوم على موتو ولكن الشيخ سبقو وطلبها من باها من بعد ما صادفها واحد النهار فواحد من جناناتو هي ولبنات كيدورو وحط عينو عليها..محمد هو الصغير فخوتو السبعة وعندو 24 عام عايش مع مو وخوتو لي فيهم لي مزوج وفيهم لي مزال أما كنزة فهي البنت الوحيدة وسط خوتها الدراري الثلاثة وكلهم مزالين صغار عليها..عايشة مع باها ومها وجداتها وهادي هي لي كتفهمها ومقربة ليها بزااف كثر من واليديها وفاش عرفاتهم بغاو يزوجوها للشيخ هي براسها ما عجبهاش الحال ولكن مااا باليد حيلة..\n\n🍂🍂🍂🍂🍂🍂🍂🍂🍂\n\nقبل ما يطلع الضوء وقبل آذان لفجر ومن باب حديدي أسود خارجة كنزة بجلابة موف وشال اسود ورزيمة صغيرة فيديها وكتسلت بشوية..عضات على لسانها وهي كتسد الباب..حتا طرقاتو ووقفات كتنهد وشافت موراها فدارهم وعينيها جاريين بالدموع بلاااا شوارها..تفكرات مها لي موصياها تنوض فالصبح بكري تحلب لبقر وتفكرات باها لي قالها غير تنوض توجدلو لحريرة لي موالف يفطر بيها..خوتها لي اتخليهم وجداتها لي بايتة فحضنها كأنها كتودعها بلا ما تحس..تفكرات محمد لي ايكون كيتسناها وزطمات على راسها وضرباتها بجرية لعندو..غادة وكتشهق وقلبها ايخرج بقوة لبكى والخلعة لا يحصلها شي حد..حتا وصلات لحدى البير فين دار معاها وما لقاتوش ووقفات عاقدة حجبانها وكدور بجنابها حتا حسات بالتخرشيش موراها والصوت جاي من وسط شجر الزيتون لي تما ودارت بالزربة وعينيها خارجين\n\nكنزة:(شادة فقلبها)اووووف تسودت فلام (اوووف ..خلعتيني)\n\nمحمد:تتماطلتن (تعطلتي!)\n\nكنزة: حرا غيك ردسلكخ (وا عاد كي قدرت نسلك)\n\nمحمد: المهم تويد الكواغطنم راك (مهم جبتي وراقك ياك!)\n\nكنزة:ياه اوختند (اه جبتهم)\n\nمحمد:إشوى(مزيان)...(تنهد ومدلها يدو)..سرح (يله!)\n\nشافت فيدو ورجعات شافت فعينيه ومزيرة على فمها باغة تبكي\n\nمحمد:كنزة..خاصنا نمشيو قبل ما يطلع الصبح يله طلقي راسك\n\nكنزة:الصمت\n\nمحمد: ماكم ياغن..ريخ افسنم (مالك..اري يدك)\n\nكنزة:شهقات بلبكى\n\nمحمد: وندمت!تريت اتاظوت! (تنادم معاك الحال!بغيتي ترجعي!!)\n\nكنزة:الصمت\n\nمحمد: أزد تريت اتاظوت (واش بغيتي ترجعي!)\n\nكنزة:(جمعات البكية) أريمكن..افوسنوا سوينم (مستحيل..يدي بيدك)...(شدات فيديه) أرسفلخ اردموتخ! (وما نطلقها حتا لموت!)\n\nمحمد:(تبسم) نكي اراكم جون فلخ...حرانا بسم الله (وانا عمري نفرط فيك..يله توكلنا على الله)\n\nزير على يدها ورمى الصاك ديالو فوق كتفو وجرها غاديين هي وياه فوسط لحجر والاشجار كيجريو وباش يهبطو من راس الجبل لتحت ويوصلو للطريق لكبيرة خاصهم شي ساعة ونص دالطريق يله زادو شوية وهو محمد يحبس جامد فبلاصتو وكنزة وقفات كتشوف فيه ورجعات كتشوف فين كيشوف وهما يخرجو عينيها..\n\nكنزة:هييييييه..اهووو!!(هييييييه..لا!!)\n\nمحمد:الصمت\n\nواقفين كيشوفو فواحد من رجال الشيخ لي بيدو واقف وكيشوف فيهم مبهوض كيحاول يفهم هبط عينو شاف فيديهم لي مشادين وهو يعقد حجبانو كأنه فهم لبلان..وما فطن حتا شاف محمد زير على يدها وقلب الطريق هابط من الجيهة ليمنية فوسط الاشجار فعاوط ما كان هابط نيشان وكنزة تابعاه كتعثر فجلايلها..\n\nمحمد:أااااازل أاااازل (جرييي جريييييي..)\n\nكنزة؛اهئ اهئ رايح غين..ندا كيتسن (ايشدونا ايشدونا..مشينا فيها اهئ اهئ)\n\nالرجل؛ بداااات...بداات..يوس نلعربي بييييد (احبااااااس..وقف عندك..ولد لعربيييي احباااس)\n\nحاول يتبعهم شافهم غادي يضيعولو وهو يشدها بجرية عند الشيخ وكيغوت فوسط لقبيلة وكيدق على ديور رجال الشيخ باش يخرجو يلحقوهوم..ناضت الروعة فلقبيلة كلشي ناض ووقع استنفاااار..الناس ما فهمو والو وجملة واحدة لي كيرددها كلشي\"بنت المختار هربات مع ولد العربي\"..أما الشيخ لي كان ناااعس حدا وحدة من عيالاتو الثلاثة من بعد ليلة من لياليه المعتادة ناض طافج كيلبس فسلهامو..راجل كبيير وشايب عندو موسطاج يصدق منو ويشيط الخير فمو ما باينش وسط منو..وشعر خفيف ابيض..طويل وما ضعيف ما غليظ معاوط وعندو الكرش دافعها قدامو..الشوفة ديالو قاااصحة وفوجهو الاسمر ما كاين حتا ذرة قبول\"سماهم على وجوههم\"..خارج كيغوت ويجمع فرجالو من بعد ما هز البندقية ديالو والدخاخن خارجين من وذنيه والشر والغضب باين من عينيه..تبعوه رجالو حتا هما بالسلاح وهو ركب فوق العود وتوجه فالطريق لي وراهالو الراجل لي شافهم..رجالو ما كاين غير سرج عودك وجري ولي ما عندوش ضربها بجرية..اما محمد وكنزة فهما غااارقين وسط الاشجار كيمشيو يمين شمال كيحاولو يهربو قبل ما يلحقو عليهم وهما كيسمعو صوت القرطاس والعود كيجري موراهم ولغوااات\n\nكنزة: رايح نغن امحماد رايح نغن اهئ (ايقتلوناااا امحمد ايقتلووونا اهئ اهئ)\n\nمحمد:الصمت وجارها\n\nكنزة:اهئ اهئ اربييييي رمييييخ (اربييييييي عييييت اهئ اهئ)\n\nمحمد:(كينهج) صبر صبر أرقاما يات (صبري صبري ما بقى والو)\n\nدارت كنزة كتشوف موراها وهما كيجريو وهي تعكل فلحجر قدامها وجات طايحة واخة حاول محمد يشدها..هبط عندها بالزربة كيحاول يوقفها وهي كتبكي وتغوت برجليها\n\nكنزة:اي اي اهئ اهئ أضارينوا دوفوسينوا أمحمد (رجليييي ويدي امحمد اهئ اهئ)\n\nشد فيديها لقاها مجرودة والدم كينزل من الكف ديالها شوية والجلابة تقطعات من جيهة الركبة زير على فمو وشاف فيها بأسف وهو كينهج وشاف موراه\n\nمحمد: صبر اكنزة صبر... نكر يله (صبري اكنزة صبري..نوضي دغيا يله)\n\nكنزة:(كتحاول تنوض)اااخ اضارينوا اهئ اهئ (اخخخ رجلي) \n\nحط يدو تحت كتافها هزها وقفها وشدها من خصرها كيجري هو وياها وهي كتوجع حتا سمعو قرطاسة موراهم وصوت صهييل العود والطيووور طارو فالسماء وحركو معاهم اوراق الاشجار وصوت الشيخ لي غوت بالجهد\n\nالشيخ: بداااااااااات (وقفوووووووو)\n\nدارو موراهم بسرعة وهو يبانلهم بعيد عليهم بمسافة لا بأس بيها ورجعو قلبو وجههم هابطين كيدردبو ويتلفوهوم وسط الشجر حتا غبرو..يله وصلو لمنطقة كثيفة الاشجار وهو محمد يقلب الطريق غادي يسارا ورمى كاسكيط ديالو فالجهة المعاكسة وكنزة غير كتشوف فيه وتشهق\n\nمحمد: شششش اكنزة فسااا راخسلان (ششش اكنزة سكتي ايسمعوك)\n\nشاف فيها كيفاش كتبكي ووجهها حمااار ودم يديها مسحاتو فوجهها حيث كانت كتمسح بيها الدموع وثانية ركبتها لقدام شوية حيث كضرها عزات عليه بزااااف ومسح لعرق بالزربة وهو كيشوف موراه\n\nمحمد:اجي عندي انهزك يله غير سكتي وصبري الله يرضي عليك\n\nمزال كيهضر حتا هزها من فخاضها ورماها فوق كتفو وعطااا رجلو لريح وهو مزال كيسمع الهراج موراه والحيحة..بقى غادي وكيجري ويشوف فجنابو عارف الا مشى حتا خرج دابا للطريق لكبيرة ايشدوه حيث عرفوه هاديك هي الوجهة ديالو..واذا بقى فوسط الغابة فنفس الشيء حيث الشيخ كيما ايكون سيفط رجال للطريق لكبيرة ايكون فرق وحداخرين وسط الغابة يقلبو عليهم..خيارين أفضلهما سيء..شاف راسو الا بقى وسط الغابة يقدر يطيح عليهم الليل مرة اخرى وهما مزالين مخبعين فقرر يخااطر ويتوجه للطريق وكيتأمل يلقى صاحبو لي داير معاه الساعة والمكان لي يتلاقاه فيه يكون وصل وما يكونش تعطل عليه وفهاد الحالة ما ايفكهم حد من يدين الشيخ..\n\n🍂النفس تقطعاات..ودقات القلب تسارعات..والعرق نازل قطرات قطرات..الرجل غادة خطوات فخطوات..والذات عياااات..وكنزة فوق كتفو شهقات..ومن حريقها توجعات..والطريق قدامو تجبدات..واصوات لغوات عليه بعدات..والشمس أخيرا شرقات..وبضووها ضوات..وعينو من بعيد قشعات..سيارة صغيرة فجنب الطريق وقفات..خرجو منو تنهيدات..وفنفسو حمد رب السماوات 🍂\n\nوصل محمد بعد عناااء طوييل وحط كنزة من يدو صاحبو الروووح بالروح لي فاهم لبلان ماا عطلوش بالهضرة كان مديماري الاوطو تسناه ركب كنزة لور ودار هو ركب حداه وكسيرا فلبلاصة بلا هضرة بلا زوج..ومحمد رمى راسو على الكوسان كيرد النفس لي تقطعات فيه وحلقو تجرح بقوة التنفس لي كان كيتنفس بالزربة ورجليه فشلانين حتا ارتاح شوية وشاف فصاحبو وضرب على كتفو بإمتنان\n\nمحمد:لهلا يخطيك..خيرك عمري نساه\n\nلحسن:ما بيناتنش امحمد راك خويا..دابا على الله غير ما يكونوش شافونا ويلحقونا\n\nمحمد:ان شاء الله لا..تلفتهم بين الطرقان..وشفت مورايا ما كان حد\n\nلحسن:ايوا عليك يا الله..ربي يوقف معانا\n\nمحمد:(بعياء وهو موكي راسو على لكوسان)أمييين أميييين..\n\nدار شاف فكنزة لي قاطعة الحس لقاها غارقة فدموعها لي ما نشفوش وحالتها حالة كلها مجعلكة زير على فمو بتأسف\n\nمحمد:(بحنية) نغانكم؟؟(كيضروك؟)\n\nكنزة:(مسحات دموعها بظهر يديها وهي كتحرك راسها بالايجاب)\n\nمحمد:تأ اووووف(كيقلب فجيابو وجبد منديل ودار عندها) فكي افوسنم (اري يديك)\n\nشافت فيه وشافت فلحسن لي ما كتعرفوش حشمانة وخايفة\n\nمحمد:كنزة..اري يدك\n\nمداتهالو فصمت وشدها بين يديه كيمسحلها يديها بشوية وهي كتوجع نقاهالها شوية وتجبد وصل لوجهها كيمسحولها من الدم لي يبس على حنكها وعطاها المنديل فيديها تمسح ركبتها\n\nمحمد:مسحي ركبتك\n\nكنزة حشمات تعري رجليها واخة عطاها بالظهر ولكن ما قدراتش وسكتات كتشوف موراها فالطريق خيفانة وكدعي لربي يلطف وما يلحقوهومش..وداكشي لي كان وربي استجاب لدعواتها وقدرو يوصلو لمدينة *** لي توجهو ليها بعيييدة نوعا ما على القبيلة ديالهم وواخة يبغيو يلحقوهوم ما عندهم فين يشدوهم تما حيث مدينة كبيرة وما عندهم كي يديرو يعرفو شمن مدينة مشاولها ولكن محمد فبالو بلان اااخور حيث عارف بلي الشيخ ايقلب عليهم فكاع المدن المجاورة حتا يلقاهم..وقرر يهبط للمدينة يدوز أيام قليلة ويقاد اوراق زواجهم هو وكنزة وغير يتزوجو على سنة الله ورسوله ايتوجه لأحد الجبال البعييدة لي ما يوصلش فيها خبارهم للشيخ..\n\nلحسن صديق محمد ومعرفة ديالو من خدمتو فالسوق الأسبوعي وهو قاطن فنواحي المدينة وقريب ليها وقدر يعاونهم وبيتهم معاه فدارهم وسط عائلتو مو وخوتو حتا يوجدو وراق زواجهم اللازمة ودوزو معاهم أيااامات..محمد كيجري من هنا لهنا باش يقدرو يتزوجو فأقرب وقت وحاضي عندك يحصل فشي قنت..وكنزة كتقيل نهار وما طال فالدار مع عائلة لحسن لي ولفاتهم وحتا هما ولفوها..وبعد عنااااء ديال سير واجي جا النهار لي تحدد فيه موعد زواجهم ووجدو راسهم وحاولو ما أمكن يلبسو حوايج تخبع ملامحهم ووصلهم لحسن حتا لباب المحكمة ودخلو ليها كنزة ومحمد لي خاطرو وضحاو بشحال من حاجة مقابل حبهم وخرجو منها كنزة ومحمد الزوجين لي ما يقدر يفرقهم حد من دابا لفوق غير الموت..الفرحة كانت واااضحة على وجوههم ولكن كانت فرحة ناقصة حيث حتا حد من الناس لعزاز لي كنبغيو نشاركهم فرحتنا ما كانو حاضرين معاهم..رجعو بزوج عند دار لحسن دوزو داك النهار ولغذ ليه شدو الرحال لأحد الجبال المجاورة فين ضبر لحسن لمحمد على خدمة عند مول واحد الفيرمة..وداكشي لي كان وصلو وأخيرا لوجهتهم بعد طرييق طويلة وتلاقاو مول الفيرمة وتفاهمو معاه على الخدمة ومحمد تكلفلو بالاراضي ديالو لي تما حيث فلاح وماشي اي فلاح ولكن عندو ما يقول فلفلاحة وعطاهم دار صغيرة بعيدة على الفيرمة فوسط الاراضي لكبيرة لي دايرة بيها..بيت صغير وكوزينة مفتوحة عليه وحمام..كانت كيف لقجير دلوقيد ولكن بالنسبة لمحمد وكنزة كانت كاافيهم ووافيهم وكيف لقصر فعينيهم ودخلولها فرحانين..كانت مفرشة بفراش بسيط مهم فيها داكشي لي ايحتاجو..لحسن طمن عليهم وودعهم ورجع بحالو وهما حطو حوايجهم لقلال لي جابو وجلسو كل واحد فيهم فسداري مقابل مع لاخور كيرتاحو..\n\nمحمد:(تبسم فوجهها)أرغ إينو (لكنيز ديالي)\n\nكنزة:تبسمات بخجل\n\nمحمد:(طبطب على السداري حداه) أشكد ستامانوا..اشكد (اجي حدايا.. اجي)\n\nكنزة:(خشات راسها فوسط كتافها حشمانة)اهو أجي ههه(لا غير خليني ههه)\n\nمحمد: أشكد أتا..gالك ارgيgي تحشامت ههه (اياجي gالك..كتحشمي مني ههه)\n\nكنزة:الصمت وغير كتبسم\n\nمحمد:ههه صافي هايي اشكيخد (صافي انا انجي)\n\nناض عندها محمد كيتعنgر ويشوف فيها فرحان بيها وهي تخشات وسط حوايجها بالحشمة وغير كتلعب بصباعها ودور فعينيها لخوضر من لتحت لتحت حتا جلس حداها وسرح رجليه فوق لحصيرة حيث السدادر منهم للارض وطلق يدو مور ظهرها\n\nمحمد:ههه ايوا اكنيزتي..وأخيرا رجعتي مراتي وتجمعت معاك تحت سقف واحد \n\nكنزة:الصمت\n\nمحمد:ههه هادي كاملة حشمة(قرب كثر لصق فجنبها)وحنا عااد عوالين ندgو لوتااد ونديرو لولاد ههه\n\nكنزة:حماااارت بالحشمة\n\nمحمد:هههه لواه لواه لا تحشميش راجلك انا ههه راه حمادينو ديالك انا نسيتي ههه\n\nكنزة:غلباتها الضحكة وجمعاتها\n\nمحمد:ههه وهاااكاك ضحكي ضحكي وفرحيني بيك النوارة ديالي ههه\n\nكنزة:(ضرباتو بالمرفق ديالها)الله يمسخك ههه\n\nمحمد:قاابل ابنت المختار..الا كان غير على ودك راه قابل بلمسخ ههه\n\nكنزة لي كانت كضحك غير قالها بنت المختار وهي تفكر باها ومها وعائلتها وغلبوها دموعها وزيرات على فمها كتسرسبهم بشوية..ومحمد لي كان ضاحك ما فهم واالو \n\nمحمد:لواه اكنزة..كتبكي!راه غير كنتمازح معاك..شوفي فيا..كنزة مالك!سمحيلي والله ما سحابني اتقلقي..كنزة!\n\nهو كيهضر معاها وكيحاول يهزلها راسها لي خشاتو بين رجليها وعطاتها لبكى حتا هزاتو فجأة وتخشات فيه معنقاه من كرشو وكتشهق بالجهد\n\nكنزة:توحشتهوووم امحمد اهئ اهئ اهئ توحشت يماااا وتوحشت بابا(بترقيق الباء) اهئههئ اهئ خووتي وجداااا اهئ اهئ ما انبقاش نشوفهم امحمد اهئ اهئ ما انبقاااش اهئ اهههئ اهئ \n\nتنهد محمد بحسرة وزيرها عندو معنقها وخاشيها فيه..بغى يواسيها ويسكتها ولكن ما لقى ما يقول هو براسو خاصو لي يواسيه..هو براسو سمح فعائلتو فخوتو وفميمتو..هو براسو ايتوحشهم..هو براسو ما عارفش واش يكتاب ويشوفهم مرة اخرى..خلاها تبكي وتبرد الحرقة لي فقلبها وحبس هو دموعو بزز باش ما يزيدش يكمل عليها..باش ما تحسش بيه ضعيف وتضعاف معاه حيث هي بيه محمية وبيه كتستقوى وخلاها على حالها وكيدوز يدو على ظهرها ببطء حتا غفات بين يديه من شدة البكاء وتعب الطريق الطويلة وهموم الدنيا لي ما نصفاتهمش..قادها فالسداري وهز ملاية مطوية فالقنت غطاها بيها وخلاها تنعس ونعس حداها فالسداري لاخور كيخمم حتا نعس حتا هو\n\nدازت أيااام وأسابيع وشهووور ومحمد وكنزة توالفو عيشتهم..هو كيقيل خدام وواقف على لخدامة لقلال لي معاه ومقابل الارض وكنزة كتقيل فلفيرمة مع لخدامات لي دارت بلاصتها بيناتهم..وفساعة لغذاء كتقاد صينية وتديها لدارها تغذى هي وراجلها بالضحك والتبسيمة ويرجعو لخدمتهم حتا يتلاقاو فلعشية..ولكن فالفترة الأخيرة كنزة حركتها ثقااالت بفعل كرشها لي كبرات وتكورات قدامها حيث دخلات فأشهرها الأخيرة..والخدامات صحاباتها معاونينها وما كيكثروش عليها فالخدمة..ومحمد طوول هاد المدة لي دوزات معاه حاطها فمومو عينيه وطلع معاها راجل دبصح..حماها وصانها وعمرو فرط فيها ولا بيتها ناعسة والدمعة فعينيها..وفصبح مشمش وشمسو حااارقة صيفية كان محمد خدام كيحصد حتا شاف فاطنة أحد الخدامات جاية كتجري وتغوت وهز راسو فيها كيمسح لعرق ومستغرب\n\nفااطنة: وااا محماد..ازل أزل.. كنزة اختاروا.. ازللل ( واااا محمد..وااا عتق عتق..وا كنزة كتولد..عتق)\n\nسمعها محمد ما عرف باش تبلا تفافا وبقى واقف كيمشي ويرجع فبلاصتو..رمى المنجل من يدو وعطاها بجرية حتا وقف على فاطنة لي كانت جاية\n\nمحمد: ماني..مانيي غتلا؟؟ (فين..فين هي)\n\nفاطنة:(حاطة يديها على صدرها كتنهج) اوووف اح اولينووو...اوف..غلفيرمة (اووف اgلبي..اوف..فالفي..فالفيرمة اووف)\n\nخلاها واقفة وجبدها كعبة حتا للفيرمة كيقلب عليها حتا سمع الهراج فالكوزينة وتوجه لتما لقاهم مجوقين عليها وهي كتغوت ربي لي خلقها وما كتبانش حيث مدورينها بليزار ابيض وناعسة فالارض وتحت منها ملاية..مع الوقفة ديالو فالباب مع صوت طفل رضيع تسمع فأرجاء المكان وتبعاتو زغرووتة من فاطنة لي لحقاتو وتبعوها النسا لوخرين كيعشقو ويصليو على النبي..حتا دارت وحدة منهم وشافت فمحمد كضحك\n\nنفيسة:مبروووك اسي محمد..جاتك بنت كتgول للgمرة نزلي نجلس بلاصتك تبارك الله..الله يكبرها فعزكم\n\nتبسم محمد وبشوية بشوية ضحكتو غادية وكتكبر وهو كيشوفهم غاديين جايين وكيجيبو فالبانيونات دالماء والفوطات ولخرقات ما عرف يزيد ولا يرجع وبقى واقف فبلاصتو..حتا طلقو من ليزار وبانت كنزة مجبدة فالارض صفراء وفشلانة وشعرها خارج من الشال لاصق على وجهها بلعرق وكتشوف فبنتها لي غسلولها وجمعوها فخريقات بويض وغطاوها بليزار وحطوها كتوغوغ حداها..قرب محمد ليها ملهوف يشوف كبدتو وفرحتو لولة وطرف منو لي شرف حياتهم..ولعيالات واقفين كيجمعو الروينة ويتغامزو عليه..وهو قرب منهم وهبط على ركابيه حداهم وحط يدو على راس كنزة مسح عليه وهبط باسولها وهز عينو فبنتو لي بيناتهم كيبغي يمد يدو وكيرجع يجرها..وكيشوف فيها كيف لكميشة قدامو والضحكة مشرgالو فمو..دوز صبعانو ببطء على جبهتها مرورا براسها وباسها حتا هي وهز راسو كيسقي عويناتو بيها هي وحبيبة قلبو\n\nفبيتهم البسيط ناعسة كنزة فوق السداري مغطية مزيان وناعسة حداها بنتها فوق السداري لي لاصقوه مع خوه فحال شي ناموسية ومحمد فالطرف كيشوف فيها فرحان..من بعد ما عونوها النساء ونقاوها هي وبنتها ولبسوهوم\n\nمحمد: على السلامتنم (على سلامتك)\n\nكنزة:(بعياء) اكسلم ربي (الله يسلمك)\n\nمحمد: ههه تمزي باهرة (ههه صغيرة بزااف)\n\nكنزة:(هزاتلها يديدة ديالها باستها)ههه نكي رادكصادح اساسيخ (انا نخاف نهزها)\n\nمحمد:ههه دابا تولفي..دابا خاصنا نوجدو السبوع\n\nكنزة:علاش ادير السبوع\n\nمحمد:وعلاش ما نديروش..مالها بنتي شنو ناقصها..انديرلها سبوع مطرطق..يفرح فيه الدوار كامل..راه نوارتي الثانية هادي\n\nكنزة:ههه إن شاء الله..وشنو انسميوها\n\nمحمد:ما عرفت..كاع السميات زينين المهم هو الصحة والسلامة\n\nكنزة:ونعم بالله..واخة نسميها انا!\n\nمحمد:وعاد كتشاوري..نتي آمري..راها بنتك وعندك فيها حق كثر مني نتي لي تعذبتي عليها\n\nكنزة:ههه لهلا يخطيك عليا امحمد\n\nمحمد:ويخليكم ليا يا ربي\n\nكنزة:(كتشوف فيها)امين..انا منين شفتها وانا حاسة بالفرحة لي كانت ناقصاني كملات..وحاسة بالخير كلو ايجي معاها بإذن الله..ومن نهار هزيتها فكرشي والايام ضحكات لينا وربي فتحلنا بيبان الخير من عندو..وقلت الا كتاب وجبت بنت انسميها تالاسين..مفتاح الخير..وكنتمنى من الله ايامها تكون فحال اسمها\n\nمحمد:هههه تالاسين..الله يبارك..ما كتعاود غير الصلاة على النبي..gالتها نوارتي ونgول لا ما نلقاش سمية حسن من هادي ليها\n\nكنزة:هههه\n\nمحمد:كضحكي..انا كنخمم غير فهاد 40 يوم كي اندوزها\n\nكنزة:هههه الله يمسخك\n\nمحمد:راه كنgولك قااابل بلمسخ غير يكون على يدك\n\n🍂🍂🍂بعد مرور 12 سنة🍂🍂🍂\n\nوسط الجنان ديال التفاح واقف محمد على راس الخدامة وكيعطيهم فالأوامر وكيشوف المحصول ديال هاد لعام..كبر وزاد عمر وجسمو اصبح جسم رجل بامتياز..فات سن الثلاثين واصبح فعمرو 36..وهو ملاهي وسط شغالو سمع صوت حنين وصغير كيعيطلو من بعيد وكيردد \"بابا(بترقيق الباء)\"..دار بشوية وابتسامة كترسم على ملامحو وهو متبعها بعينيه جاية كتجري فوسط الشجر من بعيد..بجسم نحيل..جسم طفلة ما تقولش عندها 12 لعام من عمرها وإنما قل نظرا لبنيتها الضعيفة..بصاية اورونج مزركشة فوق الكعب ديالها بشوية وفوقاني ديالها مخدوم بنفس الطريقة بيدين حد المرفق..نسخة مصغرة عن كنزة بلون بشرتها القمحي..عينيها الخوضر لمدورين..وجهها البيضاوي..شفايفها رقاقين فحال باها..ابتسامة عريضة كيطلعو معاها خدودها الورديين فاش كضحك..شعرها شعر بني مائل للاشقر وجامعاه جرينات ولخلفة طالعالها فسما..تحنى بشوية تلاقاها قبل ما توصل عندو وعنقها وباسها فجنب راسها\n\n\"كنذكر الحوار بالأمازيغية\"\n\nتالاسين:بابا..تعطلتي..انا جيت من المدرسة قبايلة ومشيت عند يمانو ورجعنا لدار وبقينا نتسناوك بلغذاء ونتا مزال ما جيتي..وانا جاني جووع!\n\nمحمد:ههه كون غير تغذيتو ابنتي..انا مزال معطل..غير سيري وgولي ليماك غير تغذاو\n\nتالاسين:هاء..وشكون يقسم الخبز!\n\nمحمد:(ضحك لسذاجتها)هههه قسميه نتي ولا يماك\n\nتالاسين:(باستغراب)هاء..علاش حنا رجال!\n\nمحمد رجع راسو لور كيضحك والخدامة لي كانو قراب وسمعوها حتا هما ضحكو ونطق احد الخدامة\n\nالرجل:ههههه سير الراجل تقسم الخبز ههه\n\nتالاسين:امالكم كضحكو هاء!\n\nالرجل:حيث نتي غزالة هاء ههههه\n\nالرجل2:ربي يحفظهالك اسي محمد هههه هاء ههه\n\nمحمد:(كيشوف فيه ويدوز يدو على شعرها) اميييين اخويا امين..يله هانا نخليكم..نمشي نقسم الخبز ههه\n\nخلاهم محمد وحنى هزها ورماها فلهوا ورجع شدها كيبوس فعنقها ويفرح بيها..وهي كتلعب بيديها وتضحك وتجمع معاه..حطها فباب الدار ودخلات كتجري لعند مها..كبرو دارهم بشوية وزادو فيها صالة متوسطة..حالتهم خلاوها هما ما عندهمش وما خاصهمش..كل نهار ورزقو حامدين الله وشاكرينو مهم الصحة والسلامة..دخل لقى كنزة جالسة وتالاسين حداها مدورين بالطبلة لي فوق منها طاجين عاد تهز من فوق لمجمر حيث رجعات سخناتو وخبيزة كبيرة فالجنب وغراف دالطين مع القلة ديالو والفاكهة لي مجنية جديدة فطبيق دلعزف..كنزة حتا هي السنين قدرات تبدل فيها بزاف..جسمها عمار وبشرتها بداو كيبانو فيها تجاعيد خفيفة فوق جبهتها..جامعة شعرها ضفيرة فحال بنتها ولابسة قميص عادي من خدمة يديها..شافتو وهي تحط ليبرة والمرود لي كتخدم بيهم لعقاد وتعطيهم لمرى فالدوار كتبيعهم فلمدينة وتعطيها نصيبها وناضت وقفات متاجهة جيهة لغلاي دالماء باش تعاونو يغسل يدو وكتهضر\n\nكنزة:تعطلتي اداك الراجل..وبنتك جاها الجوع\n\nمحمد:(حنى يدو فواحد البانيو وهي كتبلو الماء)ههه كتلسقيها فبنتك..gولي مها لي جاها الجوع ههه\n\nكنزة:ومالها مها ماكتجوعش\n\nمحمد:هههه وا ها هو جا..راه لخدمة بزاف هاد الايام عليها..خاصنا نجنيو التفاح كامل باش نهار لخميس ان شاء الله يكون فالسوق..والا تعطلنا انبقاو حتا لسوق لاخور وسي علال(صاحب الفيرمة)خاصو فهاد السيمانة يسالي شغالو قبل عرس بنتو\n\nجلسو على الطبلة كيكملو هضرتهم ومحمد كيقسم الخبز وهي عرات على الطاجين لي طالع منو لباخ وريحتو عطات\n\nكنزة:ايوا الصبر ما فيها باس..غير كنضحك معاك الله يعاونك\n\nمحمد:أمين\n\nكنزة:حتا حنا الروينة نايضة عندنا فالفيرمة..شي غادي شي جاي..كلشي كيوجد للعرس\n\nمحمد:ايوا بنت وحدة لي عندو خاصو يفرح بيها..الله يكمل عليها بالخير\n\nكنزة:امييين..(كتشوف فتلاسين لي خدامة على راسها ما مسوقاش)والعقبة لبنتي نفرح بيها ههه\n\nمحمد:لا وااالو..انا بنتي مزااال عليها الحال..حتا تكبر ونسيفطها تكمل قرايتها فلمدينة ان شاء الله وتخدم وتكون راسها..وعااااد ديك الساعة الا جا شي رااجل وماشي اي راجل..سيد الرجال عاد ديك الساعة نفكر ونعطيها ليه\n\nكنزة:ايوا حتا انا ما gلتلكش دابا..حتا انا ما نسخاش بكبدتي ههه\n\nشافو فتلاسين كيتبسمو وهي ولا هناااا..ما سمعتش حتا علاش كيهضرو كتفكر فداكشي لي قرات هاد النهار ولي ما فهمات فيه والو..حيث هاد العام عندها السادس كتقرى فأحد المدارس لي بعيدة بزوج كيلومتر عليهم تقريبا لي كيقراو فيها غير ما هو أساسي..ما كانتش بنت متميزة فصفها وما كانش عندها حب فلقراية بزاااف..كتقرى بلgانة وكتفضل النهار لي تقيل مع باها فالجنان ولا فالفيرمة وسط قنيات والدجاج والبط والبقر...حيث كتحمااق على شي حاجة اسمها حيوانات من صغرها مربية غير وسط لبقر والدجاج والخرفان وواخة تقيل نهار وما طال مخشية وسطهم ما كتملش..\n\nسالاو غذاهم وناض محمد رجع لخدمتو وكنزة جمعات الطببة وجمعات شعرها فالذرة ودورات عليها لحاف ازرق على نصها وجرات تالاسين معاها متوجهين للفيرمة لي كيتأهبو فيها للعرس القريب..\n\nدخلات كنزة للكوزينة وانغمسات فالخدمة من هنا لهنا..اما تالاسين فالفيرمة كتحسها فحال دارهم كتلعب وتمشي وتجي فيها براحتها..حيث حتى مول الفيرمة وعائلتو ناس ضراف وكيعزوها..وخذات راحتها كالعادة وسط الجنانات لي ضايرين بيها ووسط الحيوانات كتلعب وتضحك حتا سالات مها ورجعات معاها..\n\nدازو يوماين كالعادة محمد وكنزة فخدمتهم وتالاسين مابين قرايتها واللعب..والهيلالة نايضة فالدوار بسباب عرس بنت السي علال وما أدراك ما سي علال مول الدار لكبيرة وغني عن التعريف..حتا صبح نهار العرس وكلها فين خايد كيوجد وتالاسين مع الدراري كتمشي وتجي بقميص زرق مخيطاهلها مها وشعرها مضفور وطلعلها فالسماء والخلفة ديما مشوكة بلعرق..طاح الليل والزغاريت والأهازيج والأغاني الجبلية كتردد فالخيمات لي تقامو فالجنان ديال الفيرمة وأحيدوس كيرقصو رقصتهم الغنية عن التعريف..خيمة كبيرة لنساء وخيمة كبر منها لرجال لاصقين وحدة حدا وحدة..وكاع لي تشهات النفس دارو الحاج لبنتو فعرسها..الضيوف تجمعو وكلها وشاد بلاصتو..ومحمد وكنزة كانو من بين الناس لي قايمين بالشغل..كنزة فالكوزينة ومحمد مقابل هادي خصات وهادي ناقصة ومخليين تالاسين تجري وتشطح ملاهية مع لبراهش قدها..وغير حالة فمها فلعروسة وتفرنس ونسا الدوار كيبجغو فحنوكها بالبوسان وهي كتعوج وتشطح..حتا سمعات مها كتعيطلها من برا الخيمة تخرج عندها ودارت غادة كتجري عندها..حنات عندها كنزة شوية كتهضر معاها بقفطان خضر خفيف مخيطاه بالذهبي وشالها على راسها ومكحلة عينيها وكتمسح لتالاسين لعرق من وجهها وكتسرحلها شعرها بيديها وباغة تسيفطها تعيط لباها من وسط الخدامة حيث ما تقدرش تمشي..كانت ملاهية معاها وغافلة على عنصر ثالث كيتفرج فيها من بعيد وكيحقق مزيان..واقف فباب الخيمة كيهضر مع واحد من رجالو وحبس هضرتو فاش شافها..بلوكا عينيه عليها وكيتأكد واش هي ولا لا وما متيقش راسو..وهو مزال فصراع مع ذاكرتو حتا كيسمع صوت وحدة من الخدامات كتعيط..\n\nالخدامة:كنزاااااا..كنزااااا..أجي تكلمي للالة نفيسة\n\nكنزة:واخة واخة..هانا جاية(شافت فبنتها)سيري عندو ابنتي وgوليلو تكلم ليمانو ها هي فالكوزينة واخة\n\nتالاسين: ميشا اييتفكت لحلوة اللي زريخ غطبسيل (واخة..بلحق تعطيني الحلوة لي شفت فالطبسيل قبايلة)\n\nكنزة:نعطي لبنتي لي بغات غير سيري..وردي البال لراسك..يله\n\nمشات تالاسين كتجري وهي وقفات متبعاها بعينيها ودارت داخلة للفيرمة وخلات موراها بركان هايج..وإنسان حاقد كيتحلف فيها من بعد ما تأكد من شكوكو..أكيد هي كنزة لي سلباتو بعينيها فالجنان..مزالين عينيها هما هما ما يمكنش ينساهم وما يمكنش ينسى الشمتة لي تشمت..ولا الإهانة لي تهان..وهو الشيخ سلام لي لقبيلة كضربلو الف حساب وحساب دارتها بيه برهوشة وهربات بسيمانة قبل عرسهم وخلاتو كيقلب عليها غير يبرد فيها غدايدو..ولكن اليوم ها هي قدامو وبين يديه ومستحيل يفلتها..تبسم بمكر وخبث وفعينيه شر كبير ودار عند الراجل لي قدامو عطاه الاوامر يتبعها يجيبلو خبارها واش ساكنة هنا فالدوار ولا حتا هي غير جات ضيفة بحالو..ورجع دخل كيتعنكر فالمشية زاد كبر كثر وكثر وزاد صلاع وداك الشوية لي بقى من شعرو شاب ولصق على صلعتو وزاد حتا فالحجم وكرشو زادت خرجات..جلودو تدلاو وهو مزال بنفس السيفة لي ما كتبشرش بالخير..بمسطاج كبير ولحية خفيفة نايضة مشوكة..دخل شد بلاصتو حدا السي علال معرفة ديالو قديمة وتصادف ان العريس من العائلة البعيدة نوعا ما للشيخ وجا باش يحضرلو..وشائت الصدف تكون لعروسة من الدوار لي ساكنة فيه كنزة وراجلها..جلس مجمع وكيضحك وسنانو مصافين وحدة حدا وحدة حيث مركب طقم اسنان ولفرحة ما سيعاهش حيث من بعد 12 لعام لقى غريمتو..\n\nدازت ليلة فالغناء والزهو والنشاط وعرس ايخلي ناس الدوار يهضرو عليه اعوام واعوام..الناس بداو كينساحبو واحد واحد..شي مشى لدارو فالدوار شي قصد سيارتو وشي بات فالفيرمة فضيافة سي علال..والشيخ هز رجالو وركب فسيارتو من بعد ما ودع السي علال ورجع باركلو..أما رجالو فجابولو خبار كنزة ومحمد من نهار حطو رجليهم فالدوار حتا لهاد ليلة..\n\nالسكات فالدوار..كلشي مشى لدارو وكلشي مهلوك محمد مرمي فالناموسية حال فمو ناعس بقوة لعيا..وكنزة على جنبو منعسة تالاسين على يديها وكتلعبلها فشعرها..وهاد الأخيرة ما بغاش يجيها النعاس..\n\nكنزة: زايد اتgنت ايلي..اتي ترميت!! (نعسي ابنتي..ما عييتيش!)\n\nتالاسين:وا حتا تغنيلي فحال ديما هاء\n\nكنزة:(ضحكات بإرهاق)ههه واش ما تعرفيش تنعسي بلا ما نغنيلك..راك كبرتي زعما!\n\nتالاسين:(خيبات سيفتها)الا كنت انكبر وما تبقايش تغنيلي..انا بغيت عمري نكبر(عنقاتها من كرشها وزيرات)بغيت نبقى ديييييما صغيرة وتغنيلي..عافاااااك أيما\n\nكنزة:ههه واخة نغني لبنتي..يله غمضي عينيك\n\nغمضات تالاسين عينيها وتخشات فمها لي كتلعبلها فشعرها..وبصوت مهموس بدات كتردد كلمات الاغنية لي ولفات تغنيهالها من نهار خلاقت..الاغنية لي فيما تبدى تغنيهالها كيتعمرو عينيها بالدموع وهي كتفكر جداتها لي كانت كتجمعهم وتغنيهالهم..اغنية كتفكرها بمها وخوتها وباها..اغنية كتفكرها بعائلتها لي 13 العام ما شافتهم ويمكن عمرها ما اترجع تشوفهم..\n\n🍂🍂🍂\n\nتْرُخَّام أَيْمَّا..أَيْمَّاااا(أبكي عليك يا أمي)\n\nسْيُوغِ دَكْ جْنَّاااا (أصرخ عاليا)\n\nتِيتَاخْ سِيدَا رَبِّي أََديحَنْ (أدعو الله أن يحن علي)\n\nأَشْمْ زَاغْ آآآآآ يْمَّا..أَشْمْ زَاغْ آآآ يْمااااا (وأراك يا أمي)\n\nيُرِيغِي اِسْمْ أنّّااامْ..رْجْرُفِ دُورَااار (كتبت اسمك على قمم الجبال)\n\nسْقَادْرْ لْخْبارْ أنَّاامْ..تَبْرَتِي وْدْباااار (بعثت بأخبارك رسالة للحمام)\n\nْ وَحْرِي سَقْسِي خَّاااامْْ..لَمْواجْنْ لْبْحااار (تعبت من استفسار امواج البحر عنك)\n\nْ يُُرِيغِي اِسْمْ أنااَّاام..وَفْرِوَنْ لَشْجَاااار (كتبت اسمك على اوراق الاشجار)\n\nْ واخا دَنْ جَارانااااغ ْ.. إِدُرَارِ وََحْرَااان (رغم جبال التعب التي بيننا)\n\nْ واخا دَمْشِي دَعْيِي.. أَمْغْْمَدْغْ يْْتْْرَانْ (رغم بعدك عني بعد الارض عن النجوم)\n\nعَادْ أََدِيسْ يَجِي نْهاااار.. أَجْنَّا دَزِيزَاااا (سيأتي ذلك اليوم ذو السماء الزرقاء)\n\nأَدْعْقَبْ غَشْمْ زَااغ..أَيْمَّااا لْعزيزااا(وسأعود لرؤيتك يا امي العزيزة)\n\n🍂🍂🍂\n\nبدمعة سايلة على الخذ وهابطة من جنب عينيها ختمات كنزة اغنيتها لتالاسين وقبلاتها فراسها من بعد ما شافتها نعسااات..تنهدات تنهيدة عميييقة جمعات فيها كاااع لوجع ديال 13 لعام وطلقاتها..دوزات يديها على صدرها وخيبات سيفتها..حاسة بالضيقة وقلبها مزير عليها علاش ما عرفاش! استعوذات بالله وغمضات عينيها كتستغفرو وحولات تنعس ومعنقة بنتها عندها ومزيرة عليها وكتشوف فمحمد لي كيبان النص فوجهو داير جيهتها وضارب فيه ضو القمرة لي داخل من السرجم..وبشوية بشوية بدات عينيها كتديها واستسلمات حتا هي لنعاس بعد يوم طويييل..\n\nفجوف الليل ووسط سهاتو وصفير صراصير الحقل وقبل لفجر بساعات قليلة كلشي ناعس فالدوار حيث كلشي مسهوت من ليلة لعرس لي دوزو وحيث اغلبية نعسو معطلين..سيارة دفع رباعية داخلة فوسط الاراضي بسرعة منخفضة باش ما يتسمعش صوتها وتفيق ناس الدوار..فجأة وقفات فاش وصلات لوجهتها ونزلو منها ركابها واحد مور واحد..\n\nهبطو رجالو بلباس متول ومقاد..كل واحد كيحنث فلاخور..وهو هبط بشوية عليه كيتزاحم مع كرشو حتا هبط لابس قميجة وسروال دالثوب وفوق منهم جلابة شفافة كتبين بثوب خفيف..شاف فالبيت الصغير لي قدامو ورسم ابتسامة استهزاء على فمو وبينو وبين نفسو قال\n\nالشيخ:ههه هادشي باش بدلتيني..بدلتي خيري وخميري بهاد الخربة وراجل ما يسوى حتا تراب رجلي..بلحق ماشي انا لي تدار بيا..ماشي انا لي زوج براهش يضحكو عليا..الليلة جا وقت لحساب!\n\nبخطى ثابتة قرب من الباب ورجالو موراه كيشوفو فجنابهم وما كاين غير لخلا والديور كل وحدة وفين..ودارهم هما خصوصا جات بوحدها حيث جات فوسط اراضي سي علال لكبيرة..هز يدو ودق ثلاثة دالدقات متابعين بشوية..ما جاوبو حد وهو يزيد يدق..\n\nمن وسط نعاسها لي بزز باش نعساتو..ناضت كنزة مفزوعة ومستغربة وطلقات وذنيها كتأكد حتا سمعات الدقان مرة اخرى وهي تجلس عليها\n\nكنزة:يا ربي تستر..شهادشي..شكون جاي كيدق فنص الليل..خبار الخير يا ربي\n\nمدات يديها كتنغز محمد من كتفو وتنوضو بشوية باش ما تفيقش تلاسين\n\nكنزة:محمد..محمد..وا محمد نوض شوف شكون كيدق..(زاد صوت الدقان وهي تمخضو بقوة)محمد..وااا محمد طلق راسك نوض\n\nمحمد:(ناض مطفوج)الحفيظ الله شكون..شكاين اااا..(شاف فكنزة مقلوب)ياك لباس اديك لمرى مالك كت..\n\nهو مزال ما كملها وهو يسمع صوت الدقان مرة اخرى لي هاد المرة زادت وثيرتو الشيء لي خلعهم بزوج\n\nمحمد:(شاف فيها)شكون!..شكون كيدق!\n\nكنزة:وباش عرفت انا..نوض شوف شكون..الله يسمعنا خبار الخير..نوض نوض دغيا!\n\nمحمد:بسم الله\n\nناض محمد ورمى لغطى وتقدم بالزربة جيهة لباب وكنزة ناضت كتستر راسها وتلبس حوايجها..\n\nمحمد:(من مور الباب)شكون!!..شكون!!\n\nشخص:قريب!\n\nاستغرب محمد وفتح الباب شاف جماعة من الرجال واقفين وأمامو مباشرة راجل كبير..ملامحهم ما وضحاش بسبب عتمة الليل..دقق النظر فالراجل لي قدامو ولي واقف نافخ صدرو..جات عينيه فعينو لي ضارب فيهم ضو القمرة وعاكس لونهم الاسود القاتم كسواد قلبو وراسمين كمية الحقد والضغينة لي هازها من جيهتو..بقى واقف لثواني كيستوعب وكيحاول ينعش ذاكرتو..هاد الوجه ما غريبش عليه اه هاد الوجه سابقلو شايفو..فاش قدر يميز ملامحو فوسط الظلام تمنى لو أنه تعمى ولا عرفو..هو اه هو!!ما يمكنش ينساه الشيخ الطاغي لي بسبابو هما هربانين هادي سنين..خرجو عينيه من هول الصدمة اخر حاجة طاحت فبالو يشوفو هو وفهاد الساعة ومن بعد هاد السنين كاملة وهنا عرف بلي لي جاي ايكون كابوس كان كيتمناه عمرو يتحقق!..بسرعة حاول يستذرك الموقف وبغى يرجع يدفع الباب ولكن هيهاااات..قبل ما يردها كان الشيخ دفعها باقصى قوتو ودفعو معاها وهجمو رجالو على غفلة ترماو على محمد شدوه ودفعوه دخل..ومع الدفعة لي دفعوه تسمعات صرخات كنزة كتغوت خيفانة ما عرفات باش تبلات وخرجو عينيها فمحمد وهو كيتعافر مع الرجال يتفك منهم وهما حاكمينو مزيان وهو كيترطى وينقز وسطهم..مزالة ما فهمات ومزالة كتغوت وتشوف فيه حتا كتجيها طرشة من حيث لا تحتسب طيحاتها على الارض مباشرة من شدة قوتها وسكتاتها..\n\nمحمد:(كيتعافر)اااععععععععع الشمااااااتة الكاااااالب..طلقوووووو طلقوووو..والله حتااااا نشرب من دمك..انهرسهااااالك..اعععععععع طلااااااااق..اااااااي(جاتو ضربة للكرش زواتو وضربة اخرى للفم حتا سال دمو)\n\nشدات كنزة حنكها كتألم وقلبها ايسكت بالخلعة وهزات راسها تشوف شكون ضربها ويا ريتها ما هزاتو..وجهها صفار ووساعو عينيها ما متيقاش شكون قدامها..تزادو دقات قلبها سرعة وصدرها طالع نازل كتنفس بسرعة..وهو واقف فوق راسها كيشوف فعينيها لخوضر لي مبهوضين فيه بخوف..تلقوات وصوتها تقطع من قوة الصدمة وما فيقها منها غير صوت شهيق تالاسين لي فاقت على غواتها وتقنتات فجنب الناموسية لي منها للارض ولاصقة مع الحيط كتشوف فباها ومها ورجال عمرها شافتهم وكتبكي\n\nتالاسين:اهههئ اهنهنئ اهئ يمااانو..يماانو..بابا اهئ اهئ اهئ\n\nالشيخ:لحباااب ههه توحشنااكم..هي هادي ديالكم غطستو غطسة وحدة..من نهار دفنوه ما زاروه ههه..ما توحشتوناش نتوما زعما ههه\n\nمحمد:والله وتقرب منهم حتا نصفيها للحمار نتاع بوك طلق الكلب طلق..gول لكلابك يطلقو واجيني راجل لراااجل الشماتة..كتستقوى على النساااااا..اجيييني نوريك الرجلة...واااا طلق\n\nعلى غفلة دار الشيخ وعطاه لكمة للحنك ديالو حتا تزعزع تقول ماعندوش 72 عام..وشدو من فكو \n\nالشيخ:(من تحت سنانو)شماتة!انا شماتة..شكون لي هرب بعروسة لاخور هااه!شكون لي طلع ولد *** مصفي وضرب اليد لي كانت كتوكلو هاااه..شكوون هااا دوي يله شكووون..انقتلك الكلب..انقتلك ونوريك الشيخ شكيسوى..انقتلك ونرميك لكلاب تنهش فلحمك باش تعرف بحق الرجاال\n\nمحمد:(شاف فيه باشمئزاز وبزق عليه فوسط وجهو)كون كنتي راجل ما تبغيش تزوجش بنت قد حفيدتك اعرتهم\n\nزير الشيخ على عينيه مغمضهم وكارز على سنانو وهز يدو مسح وجهو من لبصاق وحل عينيه\n\nالشيخ:اتندم..سمعتيييي...انننننندممممك!!!\n\nالشيخ:اندممممك\n\nخرج عينيه فيه وهما كيتبادلو نضرات الغضب بيناتهم ومحمد كون يطلقوه يذبحو وما يتراجعش وما كسر ديك اللحظة غير صوت كنزة لي نطقات وهي كتبكي ومعنقة بنتها فالقنت لي مكمشة فيها كتشهق وقلبها ايزهق بلخلعة\n\nكنزة:اههئ اهئ محمد..محمد..طلقوووه..طلقو اهننئ اهئ\n\nدار الشيخ شاف فيهم وطول فيهم الشوفة وترسمات على وجهو ابتسامة خبيثة وقرب جيهتهم بخطى بطيئة\n\nالشيخ:ههه كنزة يا كنزة..واخة كبرتي مزالة كيما كنعرفك.. سحارة وعيونك قتالة..(بنظرات شهوانية ثنى ركبتو وطلع فوق الناموسية كيقرب منهم)بلعكس الزمان غير ما زاد وتاك وزاد زينك هههه\n\nمحمد:واااااا بعد..بعاااااااد منهم..واااااااا بععععععد\n\nنقز محمد ورجع بلور براسو عطى الواحد من الرجال لذقنو حتا دوخو ونثر يدو عطا لواحد اخور بالمرفق لكرشو زواه وبغى يتلاح على الشيخ وهما يشدوه بقية الرجال كل واحد منين كيضرب وكيتحاماو..طيحوه فالارض وهو كيتلوى كيحاول يطامي على كرشو وهما ولا حنو ولا رحمو..كل واحد فيهم منين كيركلو من جيهة\n\nتالاسين:بااابا(بترقيق الباء وبصوت مهموس مخشية فصدر مها) اهئ اهئ بابا اهئ اهئ\n\nكنزة:(كتخبع لتالاسين وجهها ما تشوفش فباها وهي عينيها خارجين فمحمد)اههئ اهئ طلقوووووه الحمييير طلقوووه..واااا عدو الله بعد منو اهههئ اهنهئ محمد محمد اهنهنئ واااااااا العداااااو واااا عبااا..\n\nقبل ما تكمل غواتها جاتها طرشة مرة اخرى من عند الشيخ سكتاتها..رمى يدو قبطها من مؤخرة راسها شادها من شعرها وجرها عندو بقوة وتالاسين لاصقة فيها ما بغاتش تفك وهي مزيرة على بنتها ما باغاش طلق منها وخايفة عليها وهو كيجر فيها..ومحمد مرمي فالارض كياكل فالضربات وحدة مور وحدة ما قادرش يهز الراس وعينيه خارجين فبنتو ومراتو كيحاول يدافع على راسو وينوض يدافع عليهم ولكن غلبوه وهما ستة بيهم..هزها الشيخ بقوة ونثر يد تالاسين بقوة ودفعها جات على الحيط..وهز كنزة من شعرها وقفها وهي شادة فشعرها مقصحة وكتبكي..وشاف فرجالو عطاهم اشارة يحبسو من الضرب وداكشي لي دارو وهزوه بين يديه مرخي فمرة ودماياتو سايلين..\n\nتالاسين:يمااااا اهنهئ اهئ يمااااا..بابا اهههئ\n\nكنزة:بنتيييي اهئ اهئ طلق مني طلق..بنتيييي اهئ اهئ\n\nمحمد:ااا..كن..زة..بععد..من..ها\n\nالشيخ:هههه نبعد(ضحكة مجهدة)..اممم ما عرفتش..شنو بانلكم الرجال نبعد!\n\nشافو فيه الرجال وضحكو بسخرية وحتا هو زاد كيضحك معاهم ودار شاف فكنزة لي مزال شادها من شعرها وقابلها مع وجهو حتا تقابلو عينيها الحومر مع عينيه..وهز صبع السبابة كيدوزو ببطء على وجهها وخذوذها لي فازكين بالدموع وهي كتهربو وتقلب وجهها يمين ويسار\n\nالشيخ:نبعد!..من بعد ما لقيتك نبعد..ما يمكنش..ما كنضنش..ضروري ناخذ حقي اولا هههه\n\nكنزة:(بصوت كيرجف)الله ياخذ فيك الحق اهئ اهئ اهئ الله ياااااخذ فيك الحق اعدو الله انهههئ اهئ\n\nما تسوقش الشيخ لكلامها وما حرك فيه حتا شعرة هي لخرة وبابتسامة ماكرة نزل بصبعو ببطء هابط بيه على عنقها..\n\nالشيخ:تمنيتك..وكنت انعيشك فالنعيم..كنت انخليك لالة لبنات ولمخير فلقبيلة يضربلك لحساب..من نهار شفتك قلت منها نخلاق..ومولات لعينين لخوضر اتكون ليا..وما اتكون لحد من غيري..ولكن نتي..(زير على سنانو وبرك بصبعو بقوة على قرجوطتها حتا بغات تخنق)نتي غذرتيني..غذرتي الشيخ سلاااام وخليتي صباع الناس تنعت فيا..\n\nكنزة:اهئ اهئ واخة كنت تبقى اخر واحد على الارض ما كنتش ناخذك..ما حملتكش وعمري ما حملت نشوف كمارتك اهئ اهئ..الظالم.. اهئ اهئ اههئ\n\nالشيخ:(زير على شعرها كثر ورجعلها راسها للخلف وشدها من ذقنها)ال***..كتهزي على سيادك هااه..دوي الحمارة..راه شيييخ سلااام انا سمعتي..سلاااام..و لبنت لي بغيتها نحضرها سمعتي..يكفي نبغي اااناااا..ونتي..(خفض من نبرة صوتو وحط ابهامو على شفايفها كيدوز ببطء)نتي بغيييتك..نتي كنتي بووحدك..سلبتيييني (دوز لسانو على شفايفو لي ما بينينش وسط مسطاجو) وتمنينك ليا..تشهيتك..تشهيت نشدك بين يدي وتكوني ديالي..\n\nكنزة:اهههئ انهننئ بعد منييي اهئ\n\nمحمد فهاد اللحظة حس بالدنيا دارت بيه..ما كرهش كون كان يموت ولا يسمع راجل كينطق كلام بحال هذا لمراتو..كلام كان فحال سم جرى فعروقو وقتلو عرق بعرف..كره ضعفو وقلة حيلتو..وبكل ما كيملك من قوة تنتر بغى يدفعهم مرة اخرى وهو ينزل عليه واحد بضربة خلف الرقبة ديالو دوخاتو وجا طايح فالارض ما قادش يهز حتا يدو..\n\nكنزة:محماااااااااد اهههئ اهئ عافاك طلقو اهنهئ بعدو منو عافاكم اهنههئ اهئ محمااااد..عافاك ما تقتلوش اههئ اهئ دير فيا لي بغيتي غير خليه انههئ اهئ \n\nالشيخ:ههههه ندير فيك لي بغيت!!مأكدة..لي بغيت لي بغيت! هههه\n\nمحمد:(بلسان ثقيل)كن..زة..لا..لا..بعد..منها\n\nكنزة:اهئ اهئ عافاك غير ما تقتلوش..لي بغيتي نديرها(انفجرات بلبكى) ليي بغيتيها اهئ اهههئ اهنهئ لي بغيتي\n\nالشيخ:(كيضحك)ههههههه gالتلك لي بغيت ههه..زعما الحب والتضحيات وداكشي ههههه\n\nكنزة:اهئ اهههئ اهنهئ\n\nالشيخ:(كيطلع ويهبط فيها)الصراحة انا ما كرهتش ندير بزاف دلحوايج..وبزاف دالحاجات كنت باغيهم..ولكن دابا..ما بقيتيش صالحالي..كنت باغي منك بزاف فاش كنت بنت..أما دابا رجعتي مرى فهمتي شنو هي مرى..يعني تبريميتي بالنسبة ليا..وانا ما نمسش شي حاجة استعملها شي حد قبل مني..أنا كناخذ الحاجة بميكتها وحتااااا كنملها عاااد كنعطي لشي حد يستعملها مورايا..اما العكس مستحييل سمعتي(زير على شعرها كثر)\n\nكنزة:ااااااااي اهئ اهئ طلق اااي اهنههئ شنو باغي منا شنو..حرااااام عليك اهنهئ اهئ (غوتات) حرااااااااام \n\nالشيخ:سكتييييييييي\n\nهز يدو حتا لسماء ونزل بيها على حنكها بكل قوتو حتا ترمات من يدو وجات جبهتها على حرف الطبلة الصغيرة دالخشب لي فالقنت وطاحت دايخة حدى محمد فالارض راسها عند راسو وجبهتها جارية بالدم وجنب فمها حتا هو وبزز باش كترمش\n\nتالاسين:يمااااااااااا اهئ اهئ اهئ \n\nدار الشيخ شاف فيها وهي جامعة رجليها عند صدرها كترجف وعينيها خارجين بلبكى ومكوانسيين فمها وباها لي مرميين فالارض واحد حدا واحد بزز باش كيتنفسو..قرب منها كيتبسم حتا وقف عليها وهو يجمع الضحكة وشاف فيها بحدة وجرها من يدها بقوة وقفها بزز وهي كتجابد معاه وتفركل وهي يله واصلة فوق كرشو بشوية\n\nتالاسين:بعد مني اهئ اهئ طلقني اهئ يمااا يمااا اهههئ اهئ بابا بعد منييي\n\nالشيخ:ششش القطيطة ما تبكيش..هههه سبحان الله غير مك منزلة غير نتي مزالة طرية عليها(كيداعب شعرها ووجهها)\n\nدوز يدو قرب فمها وهي تقلب وجهها عضاتو بكل ما فيها من جهد حتا تغرسو سنانها فيدو وما بغااتش طلق حتا جاتها طرشة طيحاتها فالارض من قوتها..\n\nالشيخ:الكلبة لوووخرا..لحمارة..احححح الله ينعل لحماااار دبوك البرهوشة\n\nهزات تالاسين راسها وتمشات على ركابيها كتحبو بسرعة جيهة واليديها ودموعها كيتلاقاو عند ذقنها وجلسات حدى راسهم تلفانة كدور عند مها تنوضها وترجع عند باها وهي اتحماق فوسهم..\n\nتالاسين:يما اهى اهئ يما جاوبيني ايما اهههئ اهئ..بابا بابا عافاك نوض ابابا اهئ اهنهئ اهئ نوضو اههئ اهئ\n\nكنزة:(بصعوبة)تالا..بن..تي اهئ اهئ\n\nتالاسين:يما ههه عافاك ايما نوضي اهئ اهئ نوضي\n\nهي مزالة حانية على مها حتا حسات بصباع يدو تغرسو فذراعها كيجرها تنوض وهي زيرات على يد مها ما بغاتش طلق وكنزة كتبكي بضعف وداك الجهد لي مزال فيها زيرات بيه على يد بنتها\n\nتالاسين:لاااا لااا يماااا اهئ اهئ \n\nكنزة:اهئ اهئ بنتي لااا بنتي اهئ اهههئ محماااااد بنتييي اهئ اهئ\n\nالشيخ:(كيجر بالجهد)اوووف طلقي الكلبة طلقي\n\nفهاد اللحظة هز محمد يديه بكل ما بقى فيه من جهد ودورهم على رجلو كيحاول يجبدو يطيحو وما يخليهش يدي بنتو..كل واحد فيهم منين كيجر من قنت وتالاسين اتحماق بلبكى وعقلها ايخرج وكارزة على يد مها\n\nمحمد:الكلب..الشماتة..طلق بنتي..طل..ق\n\nنتر الشيخ رجلو بقوة ومحمد والو ولا بغى يطلق كيمشي ويجي مع رجلو والرجال كيحاولو يجروه وهو خوفو على بنتو ومراتو خلاه كيف الحجرة المغروسة ما بغاش يطلق ويبس على رجليه..عيا الشيخ يعافر كيجر فتالاسين ويجر فرجلو حتا تعصب وطلعو الدم وهو يهز رجلو بالجهد وعطاها لمحمد للوجه ديالو مباشرة..ضربة كانت قااصحة بزاف خلات محمد يتقلب فبلاصتو ودمو طوش من نيفو وطاح فالارض غايب عن الوعي..وقلب وجهو جيهة كنزة وهز رجلو زطملها على يدها لي شادة بيها بنتها كيعفس فيها ويضهصها مع الأرض باش طلق وهي كتغوت من شدة لحريق وما بغاتش طلق\n\nكنزة:اااااااي..اهئ اهئ ياااااااا ربييييييي اهههئ اهئ بنتييييي\n\nالشيخ:طلقي الموسخة الله ينعل مك..طلقي..\n\nتالاسين:عافاك اعمو بعد منهم اهئ اهئ اهئ عافاك..عافاك..يماااا اهههئ \n\nحنى الشيخ عندها وهز كنزة من شعرها حتاا طلعها عندو ورماها بقوة جا وجهها فالاض وتضرب بالجهد حتا داخت ونثر تالاسين بالجهد حتا طلقات وهزها من كرشها وهي كتفركل وتضرب فيديها وتماطا جيهة مها..\n\nتالاسين:ولاااا يمااا اهئ اهئ عافاك اعمو عافاك..يمااا اهئ اهئ\n\nالشيخ:(لرجالو)زيد نتا وياه\n\nخرج الشيخ وتالاسين بين يدو كتحاول تدور تشوف موراها فواليديها وتعافر بيديها ورجليها وهي غير صغيرة بين يديه وتبعوه رجالو وقفو مصافين ووقف حتا هو كيشوف فالدار وحط تالاسين فالارض شادها من دراعها وهي كتحاول تجرها وتدخل لدارهم وكتبكي بهستيرية\n\nالشيخ:(شدها من ذقنها وزير وبصوت كيخلع نطق)اتسدي فمك وتقطعي حسك ولا غادي نصفيهاليك..سدييييييي فمك\n\nقطعات تالاسين الحس مخرجة عينيها فيه خيفانة ودموعها هابطين كيتكركبو وهو شاف فعينيها مطولا بغضب وفجأة رسم على وجهو ابتاسمة وطلق من وجهها وهز راسو كيشوف فالدار..\n\nالشيخ:(ابتسامة جانبية)سالا الفيلم..\n\n🍂كبرتي أ إنسان..ونسيتي بلي فوق منك الرحمان..تجبرتي وتماديتي فالطغيان..و ما درتيش حساب لزمان..الدنيا تعطيك حتا تعيا أفلان..ويجي نهار تاخذ منك بلا حسبان..حسابك قطعتي الماء ونشفو رجليك ونتا مزال فوسخ الدنيا غرقان..طمرتي الرحمة فقلبك وختمتيها بشمع النسيان..وعلى الضعيف مثلت دور طرزان..وعشتي الدور وتقمصت دور الحيوان..تنهش فلحم خوك فحال الجيعان..تقتل المسكين وتنعس فرحان..تزطم على أحلامو وتكمل طريقك ضحكان..ااااخ منك أ إنسان..يجيك نهار وتموت ندمان 🍂\n\nهز الشيخ يدو فلهوا وفرقع بصباعو وأشار بإصبع ااسبابة فاتجاه الدار ورجع يدو لجيبو وعقد حجبانو وحافر يدو فدراع تالاسين حتا دازو زوج رجال من موراه هازين بيدونات فيديهم وبداو كيرشو حيطان الدار..الدار لي جمعات ثلاثة دلقلوب نبضات بحبهم لبعضهم لمدة 12 لعام..الدار لي شهدات على أفراحهم وعلى أحزانهم..الدار لي فيها حلمو وتمناو وفيها بناو ذكريات محفورة فلبال..اليوم ديك الدار ها هي كتشهد اخر لحضاتها اتمشي واتاخذ معاها روحين..روحين ذنبهم بغاو بعضهم وتمسكو بحبهم وتمناو يعيشو هانيين..ريحة ليصانص عطات ولبيدونات ما بقات فيهم حتا قطرة وبعدو الرجال بخطوات للخلف..وتالاسين كتشوف فيهم ما فاهماش شنو كيديرو وغير كتبكي وتجابد باغة تهرب..مشات عينيها لشعلة نارية صغيرة شعلات بين يدين واحد من دوك الرجال لي دار وشاف فالشيخ باش يعطيه اخر أمر..وبهزة رأس بسيطة منو دمر حياة ثلاثة دالناس وقلبها سفاها على علاها..هزة رأس كانت كفيلة أنها تقتل أرواح ما كان ذنبها غير أنها بغات تعيش..هزة رأس بسيطة ومفعولها كبير..هزة رأس تبعها سقوط الشعلة الصغيرة لي فجأة ما بقاتش صغيرة..وبسرعة البرق انتشرااات واصبحت حريق كبير..حريق كياكل فالدار وفلي فيها..حريق كياكل وينهش فمستقبل طفلة لي ايرجع أسود بدرجة سواد الرماد لي ايبقى موراه.. وبكل ما فقلبها من حرقة خرجات تالاسين صرخة كون كان للحجر قدرة على لبكاء كون بكاتو..ولكن ما قدراتش تبكي الشيخ ولا رجالو..\n\nتالاسين:لااااااااااااااااا..يمااااااااااااااااا اهئ اهههئ وااااااا يماااااا..باااااااااابااااااا لااااااا اهئ وا لااااااا لاااااا اهنهئ اهئ وااااااا طلاااااق بااااااابااااا\n\nالشيخ:(بغضب مخضها)سكتييييييي\n\nتالاسين:واااا لااااا يماااااا ماااا تمشييييييش اهههئ اهئ مااااا تمشييييوش اهههئ اهئ بااااباااا..طلق منيييي الوحش طلق اهئ اهئ اهئ\n\nهز الشيخ يدو وحطها على فمها سدولها وزير راسها مع كرشو باش يتقطع صوتها وهي عينيها خااارجين فلعافية لي كتحرق فالدار وتحرق فقلبها معاها..حطات يديها على يديه كتحاول تزولهالو وتفك راسها من بين يديه وهو كون يطلقها ترمي راسها فلعافية مع واليديها..شمن حياة بقاتلها موراهم اصلا..من نهار حلات عينيها زوج لي كتعرفهم فالدنيا..ودابا صافي مشاو..صافي ما بقالها حد\n\nديماراو الرجال الاوطو وطلعو بالزربة قبل ما يفطنو ناس الدوار وهو هزها من كرشها وسادلها فمها ما مخليهاش تغوت باش ما تفضحوش وبغى يدخلها للاوطو وهي كتفركل وتضرب وتقول ما ضربات..روحها كطلع وقلبها ايخرج بقوة لبكى والحرقة لي فيها..شدات فجناب الباب وما بغاتش طلق وهو كيدفع فيها ويحاول يجرلها فيدها وهي يبسات على الباب حتا تسالا صبرو وطلق منها حتا فلتات من يدو وجات واقفة وعلى غفلة دورها تقابلات معاه وطرااااااااااااخ..عطاها صفعة قوية على حنكها حتا ضربات فحرف باب السيارة وبغات طيح فالارض وهو يشدها وهزها بين يديه غايبة عن الوعي تماما..طلعها فالاوطو وجلسها وطلع حداها وطلعو رجالو كلهم..قلب وجهو جيهة الدار لي لعافية غطاتها وتبسم بخبث وعطاهم إشارة باش يتحركو وزادو\n\nفي عالم آخر كانت تالاسين كتضحك وتلعب مع واليديها..لابسين لباس أبيض وجالسين تحت شجرة الكرموص والاشجار دايرة بيهم وحاطين قدامهم وجبات خفيفة كأنهم فنزهة وهي كتجري وتلعب وتضحك وتدور فبلاصتها وترجع عندهم وهما كيشوفو فيها..هزات راسها لسما..وفتحات دراعها وغمضات عينيها كدور ودور وتضحك فرحاانة..وكسوتها البيضة كيلعب بيها الريح هي وشعرها لمطلوق لي مها ما كتخليهاش طلقو حيث كيتعقدلها..ولكن اايوم خلاتها..عيات دور حتا داخت وحبسات فمكانها..وحلات عينيها جيهة واليديها ما لقاتهومش..ما لقات حد..ودارت بجنابها كتقلب عليهم ودقات قلبها تزادو بقوة الخوف\n\nتالاسين:يماا..بابااا..فينكم..يمااانو فينك!\n\nعطات رجليها لريح كتجري وتقلب هنا ولهيه بحال شي حمقة وتبكي وتغوت على واليديها وتشوف قدامها وموراها..حتا حسات برجليها تحطات فلخوى وشافت فالهاوية قدامها ومن فوق جرف عااالي طاحت وبصرخة قوية حلات عينيها وفاقت..حلات عينيها كتغوت وتبكي وكتنفس بسرعة..لقات راسها فغرفة ما كتعرفهاش ناعسة فوق سرير كبير..بقات كتشوف للحظات فأرجاء الغرفة بدهشة وكتسترجع ذاكرتها حتا استذركات لي وقع وتفكرات واليديها وهي تخرج عينيها..لي غمضاتهم على كابوس وحلاتهم على كابوس أسوء..\n\nوقفات مطفوجة كتشوف فجنابها..كترجف واقفة وشعرها مضفور ومرون وشي شعرات هابطين على وجهها وكيمشيو ويجيو قدام فمها لي كنخرج منو نفس مجهدة كأنها كانت كتجري..بقات واقفة فمكانها كتستوعب ومركزة عينيها بصدمة فإتجاه واحد..غلباتها دمعة وهبطات مع خذها الصغير وهزات يديها لي كتصفg حطاتها على قلبها لي حساتو كيضرها..اه كيضرها وكيضرها بزاااف زيرات على جيهتو بقبضة يديها وعلى غفلة هزات راسها لسقف وغوتات غوتة خارجة من أعماق قلبها المحروق..\n\nتالاسين:ااااااااااااااااااااااااااااااه...اهئ اهئ اهههههئ\n\nطاحت للارض على ركابيها وهي مزالة هازة راسها كتشوف لفوق كأنها كتناجي الله سبحانه وزيرات كثر على قلبها لي ما كرهاتش تجبدو من بلاصتو بقوة لوجع لي حساه فيه..وبصوت خافت نطقات كأنها كتهضر مع راسها ومرة تضحك مرة تبكي\n\nتالاسين:ما ماتوش..لا ما ماتوش اهئ اهئ اهئ ما كانوش فالدار ههههه..اه ما كانوش..ايكونو خرجو ما يمكنش يموتو اهئ اهئ..ما يمشيوش ويخليوني..ما يمشيوش..يما وبابا عايشين..أنا عارفة..عايشين..ما ماتوش..ما ماتوش..\n\nهزات راسها جيهة الباب وناضت كتجري بغات تفتحها لقاتها مسدودة وبدات تضرب فلباب بيديها ورجليها وتغوت..\n\nتالاسين:واااا فتحوووو..فتحولي نمشيي عند يماااا اهئ اهئ اهئ..فتحوولي نمشي عند بابا(بترقيق الباء)واااا فتحولييييي..ما ماااتوش اهئ اهئ فتحووو..\n\nدارت مشات جيهة السرجم الزجاجي كتجري لي بدورو لقاتو مسدود بزكروم فأعلاه ولي ما لحقاتلوش حيث عالي عليها..ورجعات كتشوف فجنابها واش كاين شي منفذ اخر ولكن والو ورجعات كتضرب فلباب مرة اخرى..ولكن هاد المرة بقوة اكبر واكبر لدرجة لحم كف يديها رجع حمر من حمرة الدم..\n\nتالاسين:حلوووووو اهئ اهئ اهئ حلولي نخراااااج..وااااا يماااااا اهههئ اههئ واااا بااااباااا اهنهئ اهئ فتحوووو اهئ اهئ\n\nبقات لدقائق وهي على نغس الحالة تضرب وتغوت ربي لي خلقها وتمشي وترجع عاود للباب بحال شي حمقة وتعيط يفتحولها ولكن حتا واحد ما جا ولا قرب ناحية الباب حتا عيات وحرقوها يديها وحطاتهم على لباب وحطات جبهتها حتا هي فوق منو كتبكي ودموعها كيتلاقاولها ويقطرو فالارض وهي كتشوف فيهم كيفاش هابطين وحدة وحدة..\n\nتالاسين:(بصوت خافت)فتحو اهئ اهئ بابا ايكون كيتسناني باش يديني للمدرسة اهههئ اهئ ويمااا..اتجي تجيبني(تقطع صوتها بلبكى) ويما اتجي تجيبني ونمشيو للفيرما اههئ اهئ اهئ..وفلعشية نتجمعو على الطبلة دلعشا اهئ اهئ اهئ\n\nنزلات بيديها وجبهتها ببطء مع الباب حتا وصلات للارض وجمعات رجليها عندها ضاماهم لصدرها ومكمشة فقنت الباب وحاطة راسها عليه..ووجهها كان كلو كيبري من شدة الدموع لي فزكوه\n\nتالاسين:انتعشاو مجموعين اهئ اهئ حيث هما ما يخليونيش نتعشى بوحدي..اه هما عمرهم ما يخليوني اههئ اهئ وتنوض يما تفرشلنا اهئ اهههئ ونعس حداها وتعنقنييييييي بحال هاكة(زيرات على رجليها معنقاهم وغمضات عينيها)وتبدى تغنيلي باش نعس اهئ اهئ اهئ اهئ\n\nتنفسات بعمق كتحبس البكية وهي مغمضة عينيها كتخايل راسها وسط باها ومها ناعسين وهما معنقينها ومها كتغنيلها بصوت مهموس كالعادة وتلعب فشعرها..وبصوتها الرقيق الطفولي بدات كتغني..\n\n🍂 تْرُخَّام أَيْمَّا..أَيْمَّاااا(أبكي عليك يا أمي)\n\nسْيُوغِ دَكْ جْنَّاااا (أصرخ عاليا)\n\nتِيتَاخْ سِيدَا رَبِّي أََديحَنْ (أدعو الله أن يحن علي)\n\nأَشْمْ زَاغْ آآآآآ يْمَّا..أَشْمْ زَاغْ آآآ يْمااااا (وأراك يا أمي)🍂\n\nاستمرت فالغناء..كتغني وتلحن وتبتاسم برفق وما باغاش تفتح عينيها وتلقى راسها بوحدها فبيت ما كتعرفوش..بغات تبقى مغمضاهم وكتغني وما ترجعش تفتحهم ابدا وتبقى فحلم اليقظة ديالها مع واليديها ولا ترجع للكابوس لي هي فيه..وبقات على نفس الحالة ودموعها هابطين فصمت حتا غفات فمكانها بلا ما تحس..\n\nمن اصعب أنواع الألم..ألم الفقدان.. 🍂\n\nيشعرك بضعفك وقلة حيلتك كإنسان.. 🍂\n\nألم ينغرس في قلبك كسيوف الفرسان.. 🍂\n\nألم يجري في عروقك كأنه صهارة بركان.. 🍂\n\nفتصبح أنت والموت صديقان.. 🍂\n\nتنتظره في كل ثانية أن يمسك يدك ويقول بحنان..🍂\n\nلقد أتيت يا صديقي لكي أخلصك من الحرمان.. 🍂\n\nفهيا أغمض عينيك ونم في حضني بأمان.. 🍂\n\nلكي آخذك لأجمل مكان.. 🍂\n\nأنا تلك الطفلة أمازيغية الاصول..🌱\n\nفي قلبي وعقلي حفرت ذكريات لا تزول..🌱\n\nومن عيوني انهمرت دموع كالسيول..🌱\n\nقسى الزمن ولم يحن وها انا ذا أقول..🌱\n\nما زلت شامخة يا هذا وأصيلة كالخيول..🌱\n\nومهما حطمتني سأعود وألملم شتاتي المكسور..🌱\n\nفليس من شيم رقبتي الإنحناء والنزول..🌱\n\nفأنا في النهاية طفلة أمازيغية الأصول..🌱\n\nفإقرأ تاريخ أجدادي ولا تنسى قراءة ما بين السطور..🌱\n\nفالصمود والنضال وعزة النفس هي كنوزهم التي لا تستبدل بالقصور..🌱\n\nفهاتي ما في جعبتك وأرني خبايا الصدور..🌱\n\nما عرفاتش شحال داز دالوقت حتا حلات عينيها على إثر الباب لي كيتدفع من برى وشي حد باغي يفتحو وهي متكية عليه بوزنها كامل..شافت فجنابها يله كتفطن وتوكض حتا حسات بالباب تدفع بالجهد وتدفعات معاه وجات طايحة على جنبها..كانت الباب اتدوزلها على صباع رجليها وهرباتهم بالزربة وكحزات على يديها ورجليه لور وهي كترمش بعينيها تشوف شكون داخل..طلعات عينيها من تحت..رجلين عامرين ومكمشين شوية ومحنيين حنة عادية بلا زواق ومخشيين فصندالة بيضة..وقميص أسود ضاربلها للكعب ديالها ومخيط بالابيض خياطة عادية..ووشام على شكل خلخال داير بالكعب درجليها..طلعات مع داك الجسم الممتلئ والطويل بكرش مدلية وصدر نازل عليها بحال الا مدلدل شوية..شال رمادي معاوط مزيان وتحت منو ذرة بيضة..شافت فذقنها وشام على شكل خط ومجموعة نقاط وفحالو وسط جبينها..إمرأة مسنة تجاوزت سن ستين بملامح حادة ونظرة اكثر حدة..باين على وجهها بلي داية وجايبة فالزمان..فم رقيق جامعاه بحزم وحنوك واخة لحمهم مرخي الا وأن عظمتهم بارزة للقدام وحجبان خفاف شايبين عاقداهم فوجه تالاسين..بقات واقفة عليها وحاطة يديها على لبواني وكتشوف فتلاسين بنظرات قااصحة بدون ما تنطق..هاد لمرى كانت لكبيرة..وشكون فلقبيلة ما كيعرفش لكبيرة..الرأي وشوار..وهي لوحيدة لي من بعد شيخ لي كلمتها ما كتثناش..علاش لا وهي زوجتو لولة وأم وريثو الوحيد..هي الزوجة الوحيدة لشيخ لي ما تطلقاتش كباقي زيجاتو لي كانت متعددة..وهي الوحيدة لي تزوجات عن رضى واقتناع فصغرهم على عكس زوجاتو لوخرين لي تزوجوه يا عن طمع يا بالقوة..مرى قاصحة بطبعها وزاااد الزمان والعيشة مع الشيخ قصحاتها كثر وكثر..\n\nشافت فيها تالاسين مطولا باستفهام وماشي بزاف باش ناضت وقفات بسرعة غير مبالية ليها هي لي واقفة قدامها وتخطاتها بالزربة باغة تخرج وما حساتش الا وبدراعها تجرات بالجهد وبقوة الجرة جات طايحة فالارض فين كانت..\n\nتالاسين:اااااااااي اهئ اهئ ظهري\n\nالكبيرة:(بنظرة كتخلع وصوت مرعب كثر)دوووووزي تجلسي للأرض..\n\nشافت فيها تالاسين بخوف وهي مخرجة عينيها فيها وحطات يديها على ظهرها كتكمد الدقة وناضت مرة اخرى باغة تخرج عاود وشداتها لكبيرة كدفعها ترجع دخل وتالاسين كتماطى تخرج ورجعو دموعها كيهبطو..\n\nتالاسين:خليني نخرج اهئ اهئ اهئ خليني نمشي عند يما وبابا..خليييوني اهئ اهئ اهئ شكووون نتوما اهئ اهئ بغيت يمااا وبابا اهههئ خليوني نمشي عندهم اهئ اهئ\n\nلكبيرة:(كدفعها)دوزي تركدي شمن تخرجي..دوووزي\n\nتالاسين:وا بغيت نمشي عند يماااا اهئ اهئ اهئ خليني نمشي اهئ اهئ\n\nلكبيرة:(شداتها من دراعها بقوة وحنات لمستواها وشافت فعينيها بحزم)ما كاين لا مك لا بوك..بحححح مشاو سمعتييي..ودابا دخلي وهنيني بلا ما نحط يدي عليك\n\nتالاسين:لا لا اهئ اهئ ما مشاوش ما مشاااوش اههئ اهئ هما باقيين عايشيين وايكونو كيتسناوني اهئ اهئ(دفعات على لباب وخرجات راسها باغة تخرج ودراعها فيد لكبيرة لي كتجر فيها) وااااااا باااااباااا...يماااااااااا اهئ اهئ اهئ عتقوووووني باااابااااا اههههئ اهئ\n\nجراتها لكبيرة هاد لمرة بقوة أكبر حتا دخلات ودفعاتها دخلات وزدحات الباب بقوة ووقفات حاطة يديها على جنبها وكتخنزر فيها\n\nلكبيرة:(بنفاذ صبر)بااين فيك البرهوشة اتحمقيني..سمعي نgوليك..من هناااا ما عندك فييين تمشي..ومن هاد لبيت ما اتخرجي حتااااا نgوليك اناااا خرجي ونبغي اااااانا..فهمتييييي.. ودابا زيدي gدامي لداك لحمااام..(غوتات)يااااااااااااااااله!\n\nقربات منها تالاسين هازة عينيها فيها ببراءة لي عامرين دموع وهي يله كضربلها فصدرها..وشداتلها فثوب القميص وحطات يديها على فمها كترغبها وتهضر..\n\nتالاسين:عافاك اخالتو عافاك اهئ اهئ اهئ ديني عند يما عاافاك اههئ اهئ اهئ ديني عندهم عافاك اههئ الله يخليلك ما عز عليك عافاك اههئ اهئ اهئ خليني غير نخرج انا نمشي بوحدي اهئ اهئ اهئ عافاااااااااك اههههههئ\n\nشافت فيها الكبيرة وعوجات فمها وطلعات حاجبها ودفعاتها بصباعها من كتفها حتا بعدات عليها..\n\nلكبيرة:لولة انا ماشي خالتك..(هزات راسها بكبرياء)انااا لالاك لكبيرة سمعتي..وثااانية..كلمتي كنgولها مرة وحدة وما كنبغيييش نعاودها ويا وييييل لي عصاني..والثاااالثة ولي ما انرجعش نعاودها..بااااك ومك ما بقاوش..مشاو..مااااتو سمعتي..(باستحقار)مشاو وداو معاهم عارهم وخلاوك نتي موراهم ييييييخ..\n\nتالاسين:(جمعات فمها بغضب ودفعات على لكبيرة ضرباتها لكرشها ودفعاتها بقوة)كذااااااااابة نتيييي كذاااابة اهئ اهئ مااااا ماتووووش الكذاااابة...ااااااااااي اهئ اهئ اهئ\n\nجاتها طرشة للحنك لي اصلا منفوخ بطرشة الشيخ لي بقات مطراسية على وجهها حتا زراقت وطيحاتها فالارض..\n\nلكبيرة:(بغضب)بنت الموووسخة لوووخرااا..نتييييي تهزي يديك علبا وتعلي صووووتك هاااا..واش ما عارفاش راسك معامن ابنت الداااايعة..دويييي ابنت لحرااااام..هادشي ما علماااتك مك..ولا وحدة هاااربة مع واحد وفحال والو هاربة بكرشها..شغااتعلم بنتها من غير قلة الاصل والعفة..\n\nحنات شداتها من دراعها وهزاتها بقوة وقفاتها وخرجات فيها عينيها وتالاسين كتنتر يديها حيث تقصحات\n\nلكبيرة:تعااااودي تهزي عليا ندفنك فبلاصتك سمعتيييي..غير نهضر انا نتي تحني راسك..وداك التسلكيط لي علماتولك مك نساااايه..هنا يا اتقادي يا انقادك صحة يا نطلع بروحك ونتهنى..ماشي هما ماتو وتهناو انا نتبلا..(سكتات وشافت فيها مخيبة سيفتها)يييييخ على تريكة كيدايرة..واليدك طججو عائلتهم وخواوهم الدوار بسبة العار وحتاااا gلنا تهنينا وطوينا صفحتهم..جيتينا نتي..تفووووووو تريكة لحرااااام\n\nدفعاتها بعدات عليها وتالاسين مبهوضة من كلامها لي فهماتو ولكن ما فهماتش المقصد منو ولكن عرفاتها كتعايرها وتعاير واليديها الشيء لي عصبها\n\nلكبيرة:يله تحركي للحمام غسلي عليا هاد الحالة..نشوف هاد لحريرة لي عوال يغرقنا فيها داك الشيبة العاصية(شافت فيها مزالة واقفة)ياااااااااالاااااه\n\nتالاسين:اهئ اهئ شنو بغيتو مني اهئ اهئ شكون نتوووما اهئ اهئ\n\nلكبيرة:المرض كيداير..تحركي\n\nشداتها من دراعها جاراها للحمام وتالاسين دموعها ما وقفوش..دخلاتها لحمام مجهز كحمامات المدينة بلافابو وطواليط رومية وبانيو ومزلج ومتول..ووقفات على راسها حاطة يديها على جنبها وكتنعت..\n\nلكبيرة:رااا لقشاوش..وطلقي الماء راه سخون..وغسلي عليا هاد الحالة..هانا انجيبلك ما تخرgي..عندك نص ساعة تزيدي عليها نسلقك فوسط داك البانيو(حطات صبعها على وذنيها)وا هااااانا علمتك\n\nخنزرات فيها وخرجات وزدحات الباب موراها ووقفات مفقوصة حاطة يديها على جنابها.\n\nلكبيرة:داك الشارف ما يتهنى حتا يشوهنا..داكشي لي كان باقي كملو دابا..تفووووو\n\nخرجات لكبيرة هازة راسها وكتعنكر فلمشية فحال شي قايد وكتحرك فأرجاء الدار الوااااسعة لي كتكون من طابقين..كانت فصالتها على شكل رياض بالبيوت دايرين فكل قنت والدويرة لوسط عريانة ووسط منها جردة صغيرة بجلسة بلدية..تقول ماشي دار فلعروبية حيث مجهزة بكل ما يمكن تلقاه فأحسن الديور فالمدن..هبطات بشوية عليها حتا دخلات على زوج نسا فأحد الصالات الكبيرة لي مفرشة باثاث تقليدي..كانو زوج بنات وحدة فسن الثلاثين او كثر شوية ووحدة فاواخر العشرينات ديالها وحدة فيهم عامرة ووحدة ضعيفة..جالسة كل وحدة فسداري قبالة لوخرى بقميص بلدي ومقادين الحالة ومتولينها وكياكلو فالمكسرات ويتفرجو ويتناكرو..\n\nتلمسان(اللي فأواخر العشرينات):لواه..كلشي شكر فقميصي..(كترمش بالزربة وتعوج ففمها)وgالولي جاك على فصاااالتك واااعر \n\nنفيسة(ما فوق الثلاثين):شنااااااهو هههه(حمضات)يتبقي الستترررر..gالتلك فصالة..شمن فصالة..ما بانتليش انا بانلي غيييير الكادر هههه\n\nتلمسان:هاااد الكادر كيgلولو..طاااي مووووكان سمعتتتي!\n\nنفيسة:نتي فضحتينا بهاد طاااي موكان ديالك..ونتي فحالك فحال عود بلعمان..نوضي تكعدي بسلاااامتك..شوفي فيا انا كي معمرة بلاااصتي ولي لبستها كتبان..ماشي بحالك ما مفرزين قدامك من وراك هههه\n\nتلمسان:ما بقاتش فاللحم الالة غنووو..راه حتااا لبgرة شاااابعة لحم\n\nنفيسة:(تجلسات بغضب)شنووو بغيتي تgولي انا بgرة!\n\nتلمسان:(كتقشر فزريعة وقالبة وجهها)ما gلتشاي انا..نتي لي فهمتي راسك\n\nنفيسة:يااااااااك اعود الند..يا لمسلوتة المحروووودة..انااااا بgرة يا السلووووgي..ما كنفرق بينك وبينو غير بالشوال..هو بعداااا عندو النص..كيتك تيييي لي ما نعرفوك غادة ولا جاية\n\nتلمسان:اشوووفي اديك اااه..راه..\n\nقطعاتها لكبيرة لي كانت واقفة وعاقداهم وهما ما رضولهاش البال حتا قفزاتهم\n\nلكبيرة:نووووووضي تكعدي تي وياها الله ينعل لي ما يحشم\n\nقفزو من بلاصتهم وطيحو الزرارع فالارض بقوة الخلعة ووقفو قبالتها كيفادو حالتهم وينفضو لقشور من حجرهم وكيرجفو ووحدة لاصقة حدا وحدة\n\nلكبيرة:هاااي هااااي هاااااي..جالسين كتعطاولي هنا وتنقبو فزريعة كي الزاوش ومخليينلي الكوزينة..شكون ايوقف على دوك خياتنا هاااا..واش انااااا!\n\nتلمسان:لا حاشة ايما لكبيرة..حاشة\n\nنفيسة:حشومة حتا لمعاودة ايما لكبيرة..غير كنا انا وتلمسان كنفكرو شمن حلوى انديرو لغذا..ياك اتلمسان!\n\nتلمسان:اا..ييييه يييه ههه بصح كنا كنخممو فلحلوى..شنو بانلك ايما لكبيرة نديرو غريبة داللوز ولا دالكوك..اولا لااااا نديرو البهلة حسن..وانا نصاوبها حيث كطلعلي غزاااالة(شافت فنفيسة بطرف عينيها)راكي عارفة لي كاين ايما لكبيرة\n\nنغيسة:ايوا لواااااه..هاديك بهلة كديري..هاديك كون نعطيوها للبهاااايم ياكلو لخبز يابس ويخليوها..شوفي ايما لكبيرة انا نديرلك وااااحد الحلوى جديدة شفتها فالتلفازة دارتها ختي شميشة..مزال حتا واحد فلقبيلة ما حطها ففمو!\n\nتلمسان:ههههه علاش حلوتك نتي فوقاش عمرها كتحط فلفم..حلوتك غير ديال..\n\nلكبيرة:سكتووووووووووووو\n\nشهقو بزوج وقفزو فبلاصتهم وحناو الراس\n\nلكبيرة:للكوزيييييببيينة..ياااااااااااااله\n\nدازت وحدة فوحدة كيتجاراو من حداها وسلتو للكوزينة قبل ما تطلع بروحهم وخلاوها واقفة\n\nلكبيرة:ما عرفتو منين كيضبر على هاد لgنوس..ييييخ\n\nخرجات لكبيرة كتمشى فلكولوارات وفجأة ملامح وجهها لمكشرة تبسمات\n\nلكبيرة:الراجل الصغيور دجدااااه\n\nكان ولد طويل ملامح البلوغ والرجولة بدات كتبان عليه..فسن 17 شعر بني داكن وعيون فنفس اللون وغمازة بانت مع ابتسامتو..بشرة سمراء وطلة جميلة..وسيم وفيه حقو من الزين..سروال دجين ازرق وتيشورط نص كم أحمر وصندالة دالصبع فرجلو باين عليه يله فاق من النعاس..قرب منها كيحرك فراسو يمين وشمال ما عجبوش الحال وحنى شد فيدها باسها وهي كتضرب على ضهرو بفرحة\n\nطارق:(بنرفزة)وااا جدا..وراه شحال من مرة كنgولك ما تبقايش تgوليلي صغيور..واش انا قد صغيور دابا..باغة ترجعينا براهش!\n\nلكبيرة:ومال مك ما عجبكش الحال حيث كنفششك\n\nجا صوت من موراها:ومال مو..ما عجباتكش!\n\nشافت لكبيرة قدامها وزفرات ودارت عندها مطلعة حاجبها كتهبط فيها وطلع..امرأة في منتصف العشرينات..جميلة وبقوام أجمل..شعرها صابغاه بلون أشقر داكن ومقاداه وهازاه بقراصة ومخلية لقصة على راحتها..حجبانها باينين مقادين وعندها خذوذ بارزة وغمازتها كتبان وسطهم وهي كتمضغ لمسكة فحال غمازة ولدها..جمالها عاطي واكثر حاجة عاطية فيها هي فورمتها لمتقووونة..ربي عطاها من كل حاجة بقياسها..لابسة كسوة رومية موردة وطويلة فضفاضة بيدين حد لمرفق كلاكيطة كيبانو صباعها لمصبوغين بلجرونة منها..وحاطة يديها على جنبها وكطرطق فلمسكة وتميق عبنيها فلكبيرة..\n\nلكبيرة:ذكر الكلب ووجدلو زرواطتو\n\nمونية:ايييوا حااااشاك ايماهم لكبيرة..واش مزالة ما بغيتي تفرقيني عليك\n\nلكبيرة:لالاك ولالاهم ابنت لمدينة..ياك ما بنتلك مسالية قبي وما عندي شغل بحالك..شكون داها فيك!\n\nمونية:ايوا ما نعرفتلك..فيما مشيتي جابداني على فمممممك(طرطقات لمسكة)واقفالك فقرجوطتك احفيظ الله\n\nلكبيرة:ايوا لباس منين عارفة راسك كتوقفي فلقرجوطة..ييييخ ما عرفت داك لهتروف شنو عجبو فيك..ولكن ما نلوموش..لي موكلينو لسان الضبع يحل فمو حتا على لحمير!\n\nضحكات مونية بجهد وحطات يديها على فمها حتا سالات وشافت فلكبيرة لي عاقداهم فيها وحطات يديها على خصرها وعوجاتو وطلعات حاجبها بثقة\n\nمونية:شفتي واخة تعياي تغيطي ما تلقاي لي يرد عليك..وواخة تgولي لي gلتي ما انتسوقش..عرفتي علاش!! حيث عاااارفة راسي شكنسوى..وهداك لي كتgولي عليه هتروف..راه سيييد الرجااااال وكيبغيني ويحماق عليا ونتي موتي فسمك..(بسخرية)ولكن ما نلومكش..الغيرة تدوي لي ما يدوي..شفتي راجلي مولا داااري ما كيشوف حد من غيري حيث معمراااالو عينو..ونتي تباااارك الله ما خفت نعينو..الشيخ ما مخلي بنت من لقبيلة ولا من برى ما تزوجهاش..ونتي خليك حاضياني هههههه\n\nطارق:الواليدة..جدا..الله يعاون\n\nخلاهم واقفين وزاد هو غادي للصالة باش يفطر كيتعنكر فلمشية عاجبو راسو ومو متبعاه بعينيها\n\nلكبيرة:(بغضب حيث قاستلها الوتر لحساس) يتزوج حتا يعيا..ويجيب فبنات لعيالات حتااااا يجيب..ووحدة هي لي كتبقى..انااااا وما كاينش من غيري..ولي تزوجها كيشبع منها ولخبار فراسك..ولعقبة ليك حتا نتي ان شاء الله يشبع منك ولدي ويردك منين جابك اقليلة لحيااااا..ما باغاش ندير قرني من قرنك حيث ماشي قدك..اما انا نوريك لكبيرة شكتسوى ابنت تمدنيت\n\nمونية:اممممم..لي فراس الجمل فراس الجمالة..وكون كان لخوخ يداوي كون داوى راسو..وولدك هو لي عممممرو يفرررط فياااا واخة تنطااابق سما مع الارض أ يماهم لكبييييرة غييير تهناااي ونعسيلي على جنب الراااااحة..وخطيني عليك انا وسيري ديها فراجلك وفراسك..وبلا ما..\n\nقاطعها صوت رجولي من موراها غوت بحدة حتا قفزها\n\nعزيز:(بحدة)موووووووووووونية\n\nمونية:(حطات يديها على صدرها كتبعكك)الحفيظ الله\n\nدارت عندو بلبطيء كترمش وحركات راسها بشوية بعدات لقصة على عينيها وشافت فلكبيرة بطرف عين\n\nمونية:صباح النووووور عزوووووزتي\n\nعزيز:(بغضب)لبيييييييييتك يله..تحركييييييي\n\nلكبيرة:ضحكات بسخرية \n\nمونية:(ما رضاتش)وعلاش!\n\nعزيز:هضرة وحدة gلتها..سبقييييني لبيييتك يله..هاااانا جاي وانتفاهمو..يله تحركييييي\n\nمونية:ول..\n\nعزيز:بيييييييتك!\n\nجمعات فمها الصغير معصبة وخنزرات فلكبيرة ورجعات شافت فيه هو مطولا ونفضات راسها وزادت كتضرب فالارض مفقوصة\n\nعزيز:(متبعها بعينيه مخنزر)مزيااااان تبارك الله\n\nلكبيرة:(كطنز)يخليلي ولدي المرضي\n\nعزيز:احم احم..كيصبحتي الواليدة\n\nلكبيرة:ايييوا كيغانصبح ومصايب باك ما كيسليوش..راه فراسك المصيبة الجديدة لي جايب\n\nعزيز:ايوا الله يهديه وصافي نسلكو معاه حتا نشوفوه فين ايوصل..احححم يله انا هنخليك الواليدة(باس راسها)\n\nلكبيرة:اممم..سير قضي شغالاتك(بسخرية)سير تبعها يعطيك الذل\n\nتبسم فوجهها وعطاها بالظهر غادي كيتبودر حتا هو كيشبه لباه شكلا..فلفورمة وتبوديرة وحتا ولدو خذى منو بعض الملامح..كان ذو وجه مقبول واكثر حاجة زوينة فيه هي عينيه لعسليين لي مرمشين بزااااف حتا تعسلو..وصل لبيتو وحط يدو على لبواني باغي يفتحو وهو يلقاه مسدود..عرفها طرقات عليها وهو يزفر\n\nشاف فجنابو ورجع تكى على لباب كيدق بشوية\n\nعزيز:مونية..فتحي..وااا مونية يهديك الله فتحي\n\nمونية:الصمت\n\nعزيز:(بصوت خافت)حبيبة ديالي..وا فتحي خليني ندخل ونتفاهمو\n\nمونية:الصمت\n\nعزيز:واااا مونية..الله يرضي عليك حلي لباب غير نهضرو\n\nتحلات لباب بالجهد وهو متكي عليها حتا كان ايطيح وشد راسو وشاف فيها كيطلعها ويهبطها وهي واقفة معوجة وكتضرب برجليها فالارض\n\nمونية:ياك لباس..شحب الخاطر\n\nعزيز:(ابتسامة)مال لالة لبنات معصبة..شكون عصبها ههه\n\nمونية:وكتسول من لفوق\n\nعزيز:ههههه دخلي دخلي وعاد نهضرو\n\nمونية:(حبساتو)ما تهضرني ما نهضرك..فرقني عليك وساحتي ما تبقاش دور بيها..سير عند ميمتك حبيبتك لي جالس تغوت عليا قدامها وهضر معاها حتا تنفخ..اما انا فوتني عليك\n\nعزيز:ههه لواه لواه..عزوزتك انا نسيتي\n\nمونية:سير بعد مني(دلات شنايفها كأنها كتبكي) ياك اعزيز ياااك كتغوت عليا قدم مك ياك اهئ اهئ \n\nشدها من دراعها ودفعها دخلات ودخل حتا هو وسد الباب وهي كتنتر منو وتبوحط\n\nمونية:طلق مني ما تحطش يدك عليا..يله وريني كيفاش اتفاهم معايا..اولا حادg غير تطيح بيا قدام مك\n\nعزيز:انتفاهم معاك بلحق بطريقتي هههه\n\nمونية:واخة تحلمها..سمعتي..سييييير عند مك هي لي تنفعك\n\nعزيز:(جرها عنقها من خصرها)ونهون عليك الفننننة ديال عزوز\n\nمونية:كيما هنت عليك وغوتي عليا\n\nعزيز:وا مونية..وا حبيبة..راه شحال من مرة كنgولك ما ديريهش مع الواليدة..واش نتي قدها\n\nمونية:ايوا هي لي كتجبدني..بغيتيني نسكتلها وتحكم فيا كي بغات كيما حاكمة لوخرين\n\nعزيز:نتي غير سايسي معاها..راها مرى كبيرة زعما ونتي مولاة لعقل\n\nمونية:(كتعوج)انا صابرة على كلامها ومعيورها غير على قبلك نتااا وعلى قبل ولدنا..أما انا كون من زماااان هزيت حوايجي ورجعت لدار با معززة مكرمة\n\nعزيز:أشمن gالاك دار باك..وانا لمن تخليني..لمن تخلي عزوزتك هاااا هههه\n\nمونية:امممم صبغني\n\nعزيز:واجي نتفاهمو دابا\n\nمونية:(نترات منو)لا بعد مني..راه حلفت ما تحط عليا يدك ثلاث اياااام\n\nعزيز:شناااااهوااااا\n\nمونية:اييييييه..باش تعاود تغوت عليا\n\nبعدات عليه ودارت هزات فوطة من فوق الناموسية وهو مصدوم فيها حيث عارفها الا حطات شي حاجة فراسها ودازت من حداه كتعوج وضربات فكتفو ودخلات للحمام وزدحاتو...\n\n🍂 🍂 🍂 🍂 \n\nدخلات لكبيرة على لخدامات للكوزينة الوااااسعة وهما كل وحدة فاش ملهية ومفتونين جري من هنا ولهيه ونفيسة وتلمسان جالسين فوق صالة مونجي كيضحكو..تقول ماشي عاد كانو مضاربات..غير شافوها كلشي وقف وتسمر فبلاصتو\n\nلكبيرة:تفووووكت..اجي لهنا\n\nتفوكت:(خدامة)نعام الالة\n\nلكبيرة:ضبريلي حوايج يجيو قد ديك لبرهوشة..\n\nتفوكت:شكون الالة!\n\nلكبيرة:خنزرات فيها\n\nتفوكت:ااا..ااااه هاديك لي جاب الشيخ..اا واخة هي لولة\n\nلكبيرة:وطلقي راسك..ونتوما سربيو دغيا..فلعشية ايجيو ناس لقبيلة وخاص كلشي يكون واجد..ما بغيت حتا حاجة ناقصة\n\nلخدامات:كوني هانية الالة\n\nلكبيرة:(شافت فتلمسان ونفيسة)ونتوما شجالسين كديرو هنا\n\nنغيسة:ياك gلتيلنا مجيو نقابلو شغل هنا ايما لكبيرة\n\nلكبيرة:gلتلكم g ابلو شغل ماشي جلسو تكركرولي..نوضي نتي وياها..طلعو عند ديك خيتي لي لفوق..وجدوها وشوفو شنو خاصها..راه لعشية ما بقالها والو\n\nتلمسان:واخة ايما لكبيرة..ها حنا انطلعو كوني هانية\n\nلكبيرة:وطرقو لباب فاش دخلو وفاش تخرجو..ما خصنا فضايح\n\nتلمسان:ولا عليك ايما لكبيرة..غير نعسي على جنب الراحة\n\nلكبيرة:فين هي هاد الراحة معاكم..ييييييخ\n\nخنزرات فيهم وقلبات الدورة مشات فحالها وهما متبعينها حتا غبرات..\n\nتلمسان:نتي شفتيها فاش جابها الشيخ\n\nنفيسة:لا والو اختي..كنت نااااعسة..غير تفوكت لي شافتهم فاش جابوها وهي لي gالتهالنا\n\nتلمسان:يعلم الله كي دايرة!\n\nنفيسة:كي غتكون..فحال بنادم..وفحالها فحالنا وفحال لي سبقوها\n\nتلمسان:(تنهدات)gالتلي تفوكت مزالة صغيرة\n\nنفيسة:ايوا كلنا صغارات..مالنا حنا شفتينا كبرنا\n\nتلمسان:الا هادي gالتلي باقة صغيرة فمرة..gالتلي يله تكون عندها شي 11 ولا 12 لعام\n\nنفيسة:(ببرودة)ايوا هذاك هو الشيخ..ما كيعرف لا صغيرة ولا كبيرة..عندو كلشي فحال فحال..مهم هو فاش كيحط شي وحدة فراسو يديها وربي كبير..\n\nتلمسان:اوديييي..بقات فيا اختي والله\n\nنفيسة:(ميقات فيها)بقاات فيك..لا حنينة امسكينة\n\nتلمسان:مالها نتي ما عزاتش عليك..لبنت صغيرة اتفني شبابها مع واحد قد جدها..ماشي حرام\n\nنفيسة:اختي انا فهاد الدار..تعلمت ما يبقى فيا حد..يبقى فيا غير راسي..وتفوتني غير انا وتجي فيمن ما بغات..\n\nتلمسان:(ميقات فيها)باردة لgلب..محالش واش بنادم نتي..نوضي قدامي نمشيو نشوفو هاد لحريرة عاود قبل ما تجي لكبيرة تبدى تهلل عاود..زيدي\n\nنفيسة:ها هي ناضت..تفوووو ما كاينة راحة فهاد الدار...\n\nتوجهو بزوج بيهم لطابق الاعلى فين كاينة تالاسين وفتحو لباب عليها بساروت لي جابوه من عند لكبيرة ويله دفعو لباب وبغاو يدخلو وتلمسان حسات بكتلة ضربات فكرشها وكدفعها باغة تخرج\n\nتالاسين:بعدوووووو..خليوني نخرررج اهئ اهئ خلييييوني نمشي بحالي اهئ اهئ يمااااا اهئ اهئ\n\nتلمسان:(تخلعات)أربي السلامة\n\nزيرات تلاسين من كتافها ودفعاتها لداخل قبل ما تهرب ودارت عند نفيسة\n\nتلمسان:طرقي داك الباب دغيا..دغياااااا\n\nسداتو نفيسة وهي مفتونة وتلمسان كتعفرت مع تالاسين لي باينة عليها ما غسلات ما والو مزالة كيما هي\n\nنفيسة:(بصدمة)هادي هي!\n\nتلمسان:(كتحاول تهدن تالاسين)ششش..صافي احبيبة هداي صافي\n\nتالاسين:خليوني نمشي فحالي عافاكم اههئ اهئ اهئ بغيت بابا ويمانو عافاكم اهههئ اهئ \n\nتلمسان:ششش..واخة واخة غير تهدني دابا\n\nتالاسين:(شافت فيها بأمل)اتخليوني نمشي عندهم اهئ اهئ اهئ\n\nتلمسان:جلسي بعدا..وسكتي من لبكى..وعاد نهضرو واخة\n\nتالاسين:(كتشهق)وتديوني عندهم؟\n\nتلمسان:(شافت فنفيسة بحسرة ورجعات شافت فيها)غير جلسي ويكون خير..جلسي\n\nجلساتها على حرف الناموسية لكبيرة وجلسات بجنبها ونفيسة جرات كرسي وجلسات قبالتهم..بقاو ساكتين حتا وحدة ما كتهضر وتالاسين كتشهق وكتافها كيتهزو وراسها كيرجف بلبكى..وعينيها لخوضر حمارو بزاف وتورمو من تحت وفمها مشقوق ويابس وهي كتخنن وتريg..وتلمسان ونفيسة كيشوفو فيها حالين فمهم مصدومين بحجمها الصغير وصغر سنها البادي عليها وبجمالها الطفولي..\n\nتلمسان:شش بركة عليك من لبكى..شنو سميتك احبيبة\n\nتالاسين:(بصوت متقطع)تالا..سييين اهئ \n\nتلمسان:وشحال فعمرك اتالاسين\n\nتالاسين:12 لعام اهئ اهئ بغيت يما خليوني نمشي عندها..هما ما ماتوش غير خليوني نمشي عافكم اههئ اهئ اهئ\n\nتلمسان:(حلات فمها بعدم فهم)هااا..كيفاش..شكون مات\n\nتالاسين:(غوتات)لااااااا ما ماتوووش اهئ اهئ اهئ ما شعلاتش فيهم العافية اهئ اهئ ما ماتوووش اهئ اهئ ما كانوش تما ما كانوش اهئ خليوني نمشي اهئ اهئ \n\nناضت بغات توجه جيهة لباب هاود وتلمسان شداتها وكتزيرها ونفيسة غير كتشوف\n\nتالاسين:طلقييييي مني خليني اهئ اهئ شنو بغيتو منييييي طلقوني اهئ اهئ \n\nتلمسان:أويلي نفيسة..نوضي عاونيني هيييييه أويلي هداي غادي تهرسيني..نغيييييسة\n\nنفيسة:(حالة فمها)هادي بااانتلي واقيلة حمقة\n\nتلمسان:وا نوضي تزعزعي الله ينعل مك..نوضي\n\nنفيسة:تفووو باينة انتبلاو مع هاد المصيبة\n\nناضت كتجري كتشدها معاها وكيحاول يهدنوها وهي كتعفرت وسطهم وتنقز وترجع طيح فالارض وضرب برجليها ويديها هي وفين جات وغواتها واصل لفين ولفين حتا سمعو الدقان فلباب مجهد وصوت لكبيرة جاي من برى\n\nلكبيرة:فتحو هاد الزبل..فتحووو\n\nجرات نفيسة كطير حلات لباب بالساروت وتالاسين مزالة بين يدين تلمسان كتعفرت..ودخلات بغضب نتراتها من بين يديها بقوة وهزاتها من شعرها لي مريش حتا تهزو رجليها من الارض وجمعات معاها بضربة للحنك قلباتلها دماغ\n\nلكبيرة:سكتيييييييييي\n\nشهقات تلمسان وحطات يديها على فمها وشداتها لبكية من جيهتها حيث عزات عليها ونفيسة غير كتشوف فلكبيرة بخوف..لي مزالة شادة شعر تالاسين بين يديها وكتدي وتجيب فيها وتغوت\n\nلكبيرة:(بغضب ووجه كيخلع)سمعي أهاد البرهوشة..كلمة وحدة ما أنعودهاش..أتقطعيييي حسك وما نعاودش نسمعو فهاد الدار ولي تgالتلك أديريها وبلا حريق الراس..ولا راه غادي نحسب ربي عمرو ما خلقك..سمعتيييييييييي\n\nتالاسين:ااااااي شعري اهئ اهئ اهئ بعدي منييي اههئ شنو درتلك انا علاش كضربيني اهئ اهئ\n\nلكبيرة:(زيراتلها على فكها وخرجات فيها عينيها)قطعي الزي..ما نسممممعكش..نتي هنااااااا من دابا لفوق عبد مأمور..لي تgالتلك أديريها وتحني الراااااس ولا غادي نهرسولك..وصووووتك ما نعاودش نسمعو ولا ما أيعجبكش حاااالك..فهمتييييييي\n\nسكتات تالاسين خيفانة وكترجف بين يديها وغير دموعها لي كيتسرسبو..شافت فيها لكبيرة مطولا بغضب تحول فجأة لاشمئزاز وطلقات منها ودفعاتها على وقفتها وشعرها لي كان حاصل فدمالج يديها تقطع بقوة جهد الدفعة حتا تقصحات\n\nتالاسين:اههههئ اهئ اهئ\n\nلكبيرة:ومزال ما غسلتي..ياك gلتلك نص ساعة نلقاك منقية هاد لحالة دالزبل..gلتها ولا ما gلتهاش\n\nتالاسين:الصمت\n\nلكبيرة:واااخة..هانا انوري لخانزة دمك لي كيثني كلمتي شكيطرالو\n\nحنات هزاتها وتمات غادة كتجر فيها جيهة لحمام وتالاسين غير تابعاها كي الريشة ونفيسة وتلمسان مخرجين عينيهم ولحقوها يشوفو شنو أدير..رماتها على وقفتها جابتها ناعسة فوسط البانيو دلحمام بحوايجها وهزات الرشاشة وطلقات الماء سخون عليها حتا تفزعات وما هي اإلا ثواني ورجع الماء طايب كيشوي وكيضرب فذاتها وهي كتعافر تنوض وكتغوت ربي لي خلقها ولكبيرة كدفعها ترجع وترشها بالماء فكل ذاتها\n\nتلمسان:(عزات عليها)يما لكبيرة..عافاك غير خليها انا نغسلها ونقادها غير خليها الله يشدلك فالصحيحة\n\nلكبيرة:(بغضب)سكتي نتي لا نزيدك عليها\n\nتحطات يد على يد لكبيرة ونتراتلها الرشاشة من يدها\n\nتنترات الشراشة من يديها وتمدات يد اخرى طفات الماء..وهزات لكبيرة عينيها بغضب تشوف شكون تجرأ ودار هاد الحركة وناضت وقفات عاقدة حجبانها\n\nلكبيرة:طلق ديك الرشاشة لهنا وخرج فحالك!\n\nطارق:ما انطلقش..واش حماقيتي اجدا راه لماء طايب هذا! باغة تحرقيها!\n\nلكبيرة:ماشي شغلك..سير ديها فكتوبتك ولا خشي راسك فداك لمشقوف وخطي هادشي عليك\n\nطارق:(بجدية)ما ماشيش..شهادشي هاا..واش ماشي حرام عليك..شنو دارتلك باش تحرقيها هاكة..ما بقاتش فيك..غواتها كيتسمع من جبل تومدن!\n\nلكبيرة:(زفرات)ففففف..طارق ديها فراسك ما تخلينيش نسخط عليك..خرج هاد السوق!\n\nطارق:gلتلك لا..وشكون هادي بعدا!\n\nلكبيرة:(خنزرات فيه)ماشي شغلك..وطلق هاد الرشاشة وخرج فحالك\n\nطارق:(رجع الرشاشة موراه)واااا لااا..والله ما تحطي يديك عليها\n\nلكبيرة:(خرجات عينيها فيه)طااااااااارق\n\nشاف فيها بحزم وهو قدو قدها فطولة هي كتحمر عينيها فيه وكتنهج وهو واقف مجبه قدامها وتلمسان ونفيسة غير ساكتين ومبهوضين..وتالاسين فلبانيو كتبكي وتشهق وترجف فبلاصتها بقوة لحريق وكلها رجعات كتقطر وحوايجها لي كانت لابسة لسقو عليها وشعرها كلو سرد..\n\nتلمسان:هانتي ايما..غير تهناي وبلا ما تحرقي دمك معاها..خليها عليك حنا نتكلفو بيها ونغسلولها ونقادوها..راها غير صغيرة وتلقايها ما عرفاتش تغسل راسها عليها..ماشي ما دارتش بكلامك\n\nما جوباتهاش لكبيرة وبقات كتشوف فطارق بغضب لي معزتو عندها كتخليها ديما تضعاف قدامو ومفششاه من صغرو..زفرات بالجهد ودارت شافت فتالاسين باشمئزاز\n\nلكبيرة:يييييخ..دخلتي بنحسك..تريكة لحرام\n\nدازت فطارق وتمات خارجة وتلمسان ونفيسة لصقو مع الحيط باش يعطيوها الطريق حتا فاتهم ورجعات\n\nلكبيرة:نرجع نلقاها مزالة كيما هي ولا نسمع غواتها نحطكم بلاصتها..وهانا علمتكم..توصل لعشية نلقى كلشي واجد\n\nتلمسان:(حركات راسها بالزربة)اه اه كوني هانية ايما لكبيرة..ولا عليك\n\nلكبيرة:(طلعاتهم وهبطاتهم)يييييييخ على مونتيفات كيبليني بيهم..شي يتزوج شي يتبلى\n\nخرجات لكبيرة كتنكر وزدحات لباب موراها عاد تنفسو بزوج بيهم براحة ودارت نفيسة عند تلمسان مخنزرة\n\nنفيسة:مال جد مك ديما خاشياني معاك..انا شحرق شطاتي..(كتعيبها)خليها الالة حنا نتكلفو بيها ونغسلولها..تفوووووو على بنادمة..ها هي اتسلقنا فعاوطها\n\nتلمسان:ومال حناك بغيتينا نشوفوها كتحرق فيها ونتفرجو\n\nنفيسة:لا حاشة..نتحرقو فعاوطها..واش حنا سوقنا..ياك واليديها هما لخارا ما فكروش فيها ورماوها هاد الرمية نهزولها الدبيلة حنا!\n\nتلمسان:حشومة عليك انفيسة والله..واش ما عندكش القلب..نتي وأنا أكثر وحدين خاصنا نحسو بيها..حيث بزوجنا دوزنا ما كيدوز عليها..غير حنا ما كناش صغارات هاكة\n\nنفيسة:(ميقات فيها)امممم..انا اختي قلبي مات من نهار زوجوني داك الشيبة العاصية\n\nتلمسان:شغانقولك..باااااازلك اختي باااااز\n\nهما كانو كيهضرو ويتناقرو وطارق قرب من تالاسين وحنى قفازي كيشوف فيها بأسى وهي حانية راسها وشادة فجناب البانيو كترجف وتبكي وما هزاتش راسها فيه..هز الرشاشة وصوبها جيهتها وهاد المرة طلق الماء بارد لي غير قاسها قفزات بسبب برودتو وبسبب خوفها حيث سحابها ايكون ماء سخون عاود ولكن سرعان ما استحلاتو وارتاحت حيث كيبرد عليها..بقى كيرش عليها وفنفس الوقت كيشوف فيها ويفصلها شبر بشبر وفبالو مئات سؤال وسؤال\n\nطارق:(دار شاف فيهم وقال بحدة)واش ما اتساليوش..جيبولها باش تبدل وجيبو شي حاجة ذهنولها لحمها بيها قبل ما يتنبل\n\nتلمسان:أويلي نسيت..(دفعات نفيسة)كحزي لهيه لاهيتيني..(قربات منو)غير ارى عليك وخرج انا انتكلف بيها\n\nطارق:(شاف فتالاسبن باستغراب)واخة..هاكي انا انتسناكم برى!\n\nتلمسان:لا بلاش غير..\n\nطارق:(قاطعها)لا حتا تساليو واجيو شرحولي شكون هادي..وشكادير هنا ومالها جدا معاها!\n\nنفيسة:ااا علاش ما عارفش!\n\nطارق:لا ما عارف والو..مهم قادوها وذهنولها شي دواء وديك ساعة خرجو شرحولي\n\nتلمسان:واخة..غير سير..نفيسة سيري نتي زربي تفوكت بلحوايج ديالها..راها تعطلات\n\nنفيسة:(زفرات)اوووووف واخة هانا..تفوو المرض\n\nخرجات نفيسة وتبعها طارق حتا هو وسد الباب موراه وجلس فوق سداري صغير فالجنب كيخمم شكون اتكون هادي عاود حتا رجعات نفيسة عاود هازة فيديها حوايج لتالاسين ودخلات للحمام..وما هي الا دقائق وخرجو بثلاثة..هز راسو فيهم وبانتلو تلمسان معنقة تالاسين عندها وكتهدنها..كانت لابسة قميص أخضر مخدوم بصقلي خفيف وسروال بيض كيبان من شقة لقميص..حنوكها حومر بسخونة لحمام وبقوة لبكى وحنك واحد منفوخ..شفارها كيتلصقو بقوة دموع وغير كدور فعينيها لخوضر بخوف وفمها كيرجف..جلسات تلمسان فوق الناموسية وجلساتها قبالتها كتنشفلها شعرها وطارق حال فمو فيها حتا جلسات نفيسة حداه بالزعفة وكتسوط\n\nطارق:(عينيه فتالاسين)دابا فهموني..شكون هادي!\n\nنفيسة:(ضحكات باستهزاء)ضرتنا جديدة\n\nطارق:(شاف فيها بصدمة)شنوووووووووووو!\n\nنفيسة:ههه اييييه كيما سمعتي..جدك طلع جراد اسيدي\n\nطارق:كيفاش..واش دابا با سيدي ايتزوج هادي!\n\nتلمسان:ها نتا كتشوف!\n\nطارق:(بنرفزة)واش حماق ولا مالو..بنت صغر مني انا ولد ولدو ايتزوجها هو!\n\nتلمسان:ايوا لمن تgولها!\n\nطارق:(شاف فتالاسين لي مرفوعة ماشي معاهم وزفر بغضب)تفووووو..زاد فيه والله\n\nنفيسة:ايوا خليه يتزوجها..ايحيد شوقو منها كيما حيدو من لي سبقوها ويطلق سراحها\n\nطارق:ما جوبهاش حدو كيشوف فتالاسين\n\nتلمسان:نتي غير سدي داك لفم عندك..لواحد ما يسمعلكش بلفلوس..مريضة كيدايرا\n\nنغيسة:ديها فراسك نتي..ما عجباتكش هضرتي سدي وذنيك\n\nميقات فيها تلمسان وسكتات ودورات تالاسين عطاتها بالظهر كتمشطلها شعرها الشهب لغامق وطويل ضارب لنص ظهرها لي تخرصلها بزاف..وتالاسين كي الامانة بين يديها كيما حركاتها كتحرك..\n\nطارق:عاودولي كلشي من لول..كيفاش جات وفوقاش ومال جدا معاها!\n\nنفيسة:أوديييي حنا براسنا ما فهمنا والو..صبح الحال جات عندنا تفوكت gالتلنا الشيخ جاب شي بنت جديدة..وجداك راك عارفها بلا ما نحتاج نgولك\n\nطارق:وواليديها ما جاوش معاها\n\nنفيسة:ما جا معاها حد..يمكن عطاوها للحاج وشدو فلوسها ولا ما نعرف\n\nتلمسان:أشمن..واش ما سمعتيهاش gبايلة كتgولك ماتو!\n\nنفيسة:ما نعرف أختي..انا جاتني غير حمقة ما فهمت منها والو\n\nتلمسان:معدورتها ما تحماق..انا لي حاسة بيها\n\nجمعاتلها شعرها ودوراتها عندها وهي كتشوف فجهة وحدة بدون تعابير فقط جامدة حتا دموع حبسو كأنها ماشي معاهم\n\nطارق:سوليها فين هما واليديها..الا سولت جدا ما اتgوليش وحتا با سيدي..سوليها نعرفو حريرتها حتا هي عاود\n\nتلمسان:واخة..تالاسين!..تالاسين..حبيبة\n\nتالاسين:الصمت\n\nتلمسان:(زعزعاتها)تاااالااااسين\n\nقفزات تالاسين فبلاصتها وهزات عينيها شافت فيها ورجعات شافت فلي جالسين حداها باستفهام\n\nتلمسان:تالاسين..gوليلنا احبيبة..فين هما واليديك\n\nتالاسين:هااااا!!\n\nتلمسان:واليديك واليديك..فين هما..واش هما لي جابوك!\n\nتالاسين:(تبسمات بشوية)ههه ها هما واقفين موراك..ما شفتيهمش\n\nتلمسان:(دارت موراها مفزوعة)بسم الله رحمان الرحيم..شكاتgول هادي\n\nطارق:عاقد حجبانو وكيشوف فيها بجدية\n\nنفيسة:راه gلتلك البنت مخلخلة gولتيلي لواه\n\nتلمسان:حبيبة تالاسين..كضحكي معايا ما كاين حد مورايا كاينين غير حنا.. بلا ضحك وgوليلي فين هما واليديك!\n\nتالاسين:لا ما كنضحكش..ها هما موراك شوفي ههه ها هما كيضحكو معايا ههه شوفي شوفي\n\nتلمسان:بسم الله الرحمان الرحيم..اعوذ بالله اويلي شهادشي!\n\nنفيسة:تففففف تفففف..عنداك يكون الشيخ جايبها من بويا عمر هادشي ما باليش فيه\n\nتلمسان:شفتي شغايجيك مليح..نوضي تكعدي اجي نقادوها ونلبسوها وخليونا منها ومن واليديها..انجي لكبيرة تلقاها مزالة ما وجدات تخشينا فبيت لخزين..\n\nنفيسة:واخة..انا نمشي نجيب ليزار ولمنديل ولفضة ونجي\n\nتلمسان:واخة سيري وما تعطليش\n\nخرجات نفبسة وخلات تلمسان وطارق غير جالسين ويشوفو فيها وهي مرة مرة كتبسم وتلعب بصباعها وعينيها فجهة وحدة..وطارق ترفع معاها كيدقق فيها ويعاود كأنه عمرو شاف شي بنت وهو شابعهم فلمدينة لي كيقرى فيها وكيجي لعروبية غير فلعطل..ولكن هي حركات فيه مشاعر المراهقة الجامحة عندو وخلاتو غير سارح فيها\n\nرجعات نفيسة هازة رزمة فيديها وخرج طارق من لبيت كيتحسر عليها وما فاهم والو ومعصب من جدو..وتلمسان ونفيسة تقبطو بتالاسين كيقادولها فاللبسة لي كيلبسوها لأي بنت كتزوج..لبسة مكونة من قفطان أبيض ومنديل أبيض مشبك كيلويوه على خاصرتها ويرميوه على راسها على شكل حايك ويعقدولها راسها بمنديل مطرز ملون خاص بمنطقتهم وكيلبسوها جواهر من فضة دايرة بخصرها ويديها وعنقها وراسها..وشربيل فضي فرجليها حتا هو..تلمسان كتقادها وتحسر عليها وحابسة دمعتها بزز وهي ما بقاتش كتصدر حتا صوت فقط الصمت\n\nوصلات وقية لعصر وبداو ناس لقبيلة يتجمعو ولعيالات كل وحدة فين جاية كتجار وكلشب باغي يشوف مراة الشبخ الجديدة ولي ولات عندهم عادة فحال شي موسم بقوة ما كل مرة جايب وحدة شكل..تجمعو الضياف فدارو ولكبيرة مقادة حالتها ولي جات كتحني على يديها تبوسها وتدخل وهي هازة مناخرها لسما كي الطاووس ولخدامات كيتجاراو واللعابات كيطبلو ويغنيو..حتا تمات نازلة تلمسان ونفيسة لي بدلو عليهم حتا هما ومهبطين تالاسين بالزغارت وتبعوهم النساء حتا هما كيزغرتو حتا دخلات عليهم لصالة لكبيرة فين مجموعين وجلسوها فبلاصتها وعراولها على وجهها وهما يتبهضو وبدى توشويش..مولفالو يتزوج الصغارات ولكن ماشي حتا لهاد الدرجة الشيء لي صدمهم..حنحنات لكبيرة وخنزرات فيهم وهما يجمعو راسهم..قربات مرى متوسطة العمر من تالاسين وجلسات عند رجليها وهزات مستلزمات الوشم..وشدات رجليها الصغيرة بين يديها باش توشملها وبداو لاعابات كيرددو موال خاص بهاد الحدث والنسا كيردو موراهم..حيث عادة عندهم فلقبيلة لمرى غير كتزوج خاصها توشم كأنهم كيقولو راها ترشمات..والشيخ كان عندو وشم خاص كيوشمو بيه جميع زوجاتو باش كلشي كيعرفهم بلي دازو على يدو..\n\nيتبع..."
  },
  {
    "id": "1",
    "title": "إرحموني الجزء الثاني",
    "desc": " 🍂قتلوني وقتلو برائتي..وللحناء مددت كفوف راحتي..وللعجوز أسرت وقيدت حريتي..فلا رحموني ولا رحمو دمعتي..وتعالت زغاريدهم لتسكت صرختي..أنا تلك الطفلة التي كانت تنادي أين دميتي..ها أنا اليوم أفقد آخر ما تبقى من طفولتي..و تحت ما يسموه زواجا حفرو مقبرتي..🍂\n\nمن وسط عالمها لي كانت عايشة فيه بوحدها..غير دارية بلي داير بيها..ما كتسمعش وما كتهضرش وما كتشوفش..كانت كأنها غادرت الكون وحاضرة بجسد ميت..فجأة..رجعات للواقع فاش حسات بوخزة إبرة فلكاحل ديالها..وخزة تبعاتها ختها وتبعاتها لوخرى وقفزات كتجر رجليها من بين يدين لمرى لي كتوشملها ونقط دماء كيخرجو مع كل وخزة لكن لمرى زيراتلها على رجليها وحكماتها مزيان وطمناتها بكلامها على أن الألم غيفوت غير خاصها تصبر..ولكن شحال خاصها تصبر وهي كتوخز فيها وتخطط نقوش على كاحلها على شكل خلخال داير بيه..شحال قدها تحمل وهي كتوجع وكتشوف فدمها كيسيل..بكات وغوتات وطلباتها تطلقها ولكن كان كلشي كيصبرها ويقولها غير صبري كلشي ايفوت..عقلها بغى يخرج ولحريق كان لا يحتمل..وتلمسان كتعنقها وتواسيها وتحاول تلاهيها بأي حاجة ولكن لحريق كان كثييييييير..\n\nمن بعد ما سالات عملية الوخز خذات لمرى زلافة فيها خلطات خاصة كيخلطوها على يديهم وكيستعملوها للوشام وبدات عملية الخط..\n\nتلمسان:(معنقاها)صافي احبيبة..غير صبري وايفوتك..وهانتي ايرجع عندك وشام مزيون فحال ديالي ها نتي شوفي\n\nطلعات القفطان على كاحلها باش توريها نفس الخلخال لي توشم على رجليها\n\nتالاسين:(كتحرك راسها بلا وتغوت وتبكي)لاااااااا لاااااا ما بغيييتش اهئ اهئ كضرني ما بغيييييييتش اهئ اهئ بغيت يما..ديوني عند يما اهئ اهئ اااااااااااااي رجليييييي اهئ اهئ طلقو مني اهههئ\n\nتلمسان:ششش..سكتي اتسمعك لكبيرة تجي تقتلك وتقتلني معاك..ششش\n\nتالاسين:اههههههئ اهئ اهئ\n\nتلمسان:(كتمسح على راسها)صافي احبيبة صافي..كلشي فايت..كلشي..خالتي تيها دغيا طلقي يدك..راها ما بقاتش قادرة\n\nتيها:واخة..هانا قربت!\n\nبعد دقائق من الرسم سالات تيها وطلقو نساء تزغريتة وناضت وقفات مرة اخرى تقابلات مع تالاسين حطاتلها دوارة دلحنة وسط كف يديها وهي كتبكي وتشهق وتنحط ولعيالات كيغنيو شكوووووون داها فيها..وغطسات مرود فلكحول البلدي المدقوق على اليد وفتحاتلها عينيها لمنفوخين بلبكى وخشاتولها فوسطهم كتكحلها..جاها حاااار وحار بزاااف ومع عينيها طايبين شوطها فعينيها وبقات غير كتفرطط فبلاصتها وتنقز ولحنة طلساتها فحوايجها وفلفراش وحلفات ولا تخليها تقيسها فعينيها الثانية حيث بغات تحماق بقوة حريق رجليها وزادوها عينيها..\n\nبعدات عليها تيها وبقات غير واقفة كتشوف حيث عزات عليها كيما عزات على بزاف تما وهي كتنقز فبلاصتها وتلمسان كتشدها وتحاول تسوطلها على عينيها..حتا كدخل لكبيرة ولقات ديك الحالة وكلشي حال فمو فيها وهي تعقدهم\n\nلكبيرة:شواقع!\n\nتيها:اا..لالة لكبيرة! والو..غير لبنية مسكينة ضرتها رجليها وعينيها بلكحل..ما مولفاش ومزالة صغيرة..\n\nلكبيرة:ايوا لما مولفاش خاصها تولف..وداك لفشوش دالصغر ما بقالها ما دير بيه(شافت فتالاسين)اري داك المرود لهنا\n\nتيها:اا ولكن راه \n\nلكبيرة:(بعصبية)gلتلك طلقي\n\nمداتولها تيها بتردد وقربات لكبيرة من تالاسين ساخطة هاد الاخيرة لي غير شافتها جاية صوبها تخشات فتلمسان وعنقاتها خيفانة ووجهها الصغير لمدور حماااار وعينيها كثر..وبصعوبة جراتها لكبيرة من حضن تلمسان لي غير حالة فمها ودوراتها عندها وبقوة فتحاتلها عينيها وكحلاتلها العين الثانية..وبعدات كتشوف فيها وهي كتفرطط وتنش على عينيها لي مغمضاها ودموعها جاريين وحتا حد ما قدر يجي جيهتها\n\nلكبيرة:ايوا لعادات خاصهم يدارو على حقهم..ولا جينا نديرو لخاطر لبراهش ما نقديو والو..يله طلقو شي تزغريتة العيالات \n\nما كان على لعيالات غير السمع والطاعة وبتزغريتة من حلق كل وحدة فيهم غطاو على صوتها وهي كتشهق وتغوت بلحريق فوسطهم..كانو كأنهم هنود حمر اصطادو فريسة وكيقومو بطقوسهم الغريبة حولها..وما سكتو غير فاش شافو مونية لي دخلات لابسة قفطان متول وطالقة السالف ومقادة وجهها وجاية كتفتن ويله داخلة كتعوج وتمضغ المسكة..حتا حلات فمها فتالاسين لي بارزة بلباس العرائس ودموع اليتامى..وكتغوت روحها اتزهق وجرات لعندها كتشوف مال وجهها\n\nمونية:اويلي..مالها..مال وجهها حمر..مال البنت\n\nتلمسان:(بتردد)غير لكحل اختي..جاها حار فعينيها\n\nمونية:ومخلينها اتعوار وسطكم..ماكتشوفوهاش اتحماق\n\nجراتها من يديها بسرعة وتمات جاراها وتالاسين غير كضهس ما كتشوف والو وعاطياها غير لبكاوات..حتا وقفاتها لكبيرة\n\nلكبيرة:طلقي البنت وديها فراسك\n\nشافت فيها مونية عاقداهم كثر منها وما جوبتهاش ودفعاتلها يديها وجرات تالاسين غادية كتجري بيها للحمام تغسلها وجهها وفطريقها دازت فولدها لي كان جاي من خيمة الرجال حتا كيشوف مو جارة تالاسين بلباسها الابيض وصوت مجوهرات الفضة لي كيضربو فبعضهم كيتسمع صداهم وغادة كتجري بيها..مزال كيشوف فمو حتا دازت فيه لكبيرة معصبة وتابعة مونية..وهو يقلب الطريق ولحقهم...\n\nدخلات مونية بيها للحمام بالزربة وهبطاتلها راسها على لافابو وطلقات لماء كترشلها فوجهها وتبردلها عينيها وتغسلها حالتها حتا تجرات من دراعها بقوة \n\nلكبيرة:شنو حاسبة فراسك نتي..راني سكتلك فووووق لقياس\n\nمونية:نتي لي زدتي فيييه فووووق لقياس..ونتي لي شنو حاسبة فراسك..شهاد لحالة درتو لبنت..واش بغيتو تقتلوها\n\nلكبيرة:ماااشي شغلك..نتي ديها غير فراسك وفولدك وفراجلك وخرجي هاد السوق\n\nمونية:دابا دخلنا عليكم بالله واش حماقيتو..واش عمي باغي يتزوج بهادي..اويلي ما كفاوهش بنات لعشرين\n\nلكبيرة:(بغضب)حتارمي رااااااسك..والشيخ سيييدك عارف شكيدير..ما ايتسناكش توريه الصالحة من الطالحة..ودابا طلقي هاد البنت(شدات تالاسين من دراعها)\n\nمونية:(جراتها)ما طلقاش..حتا نغسلها حالتها..شوفيها كي كتبكي وما قداش حتا تحل فعينيها..ما عزاتش عليك\n\nلكبيرة:ما اتموتش غير تهناي..وطلقيييي لهنا بلا ما تخليني نتبلا بيك\n\nمونية:واااا لاااا\n\nشدوها بزوج وحدة تجر من هنا وحدة تجر من لهيه وصوت غواتهم وبكى تالاسين قالب لحمام وهي فوسطهم كي لعمية ولكحل مزال فعينيها لي تورمو بلبكى عليها قصحها بزاف..وما حسات حتا تنترات من بين يديهم بزوج\n\nطارق:طلقوها بزوج بيكم..\n\nجرها من يديها غادي بيها جيهة بيتو وهي تبعو لكبيرة كتكحز وهو غادي سابقها\n\nلكبيرة:طلق البنت لهنا..فين دايها..طااااارق\n\nطارق:(بجدية)انغسلها وجهها ونرجعها\n\nلكبيرة:اراااااا البنت لهنااا..اراااا الناس كيتسناو\n\nطارق:الصمت\n\nجرها موراه كيخلف بيها بالزربة وهي كتحاول تلحقو حتا دخلها لبيتو وزدح الباب موراه وطرقها بالساروت..ووقفات لكبيرة كتدق عليه الباب معصبة\n\nدخلها طارق شادلها فيديه وتوجه بيها لحمام بيتو الصفير ودارها قدامو وطلق الماء كيفزك يدو ويدوزلها على وجهها وعينيها وهي كترجف وكتافها كيتهزو فاش كتشهق..عاقد حجبانو وكيشوف فيها بجدية غريبة ونظرة اغرب..واستمر كيغسلها وجهها من لكحول لي تجلخ وكينقيلها عينها وهي قطعات الحس من بعد ما خف عليها لوجع..وقفها قدامو وحنى قرفصاء قدامها \n\nطارق:(بعذوبة)شوية..مزال كيضروك؟\n\nتالاسين:حركات راسها بالنفي\n\nطارق:(تبسم وسهى فوجهها لوهلة ورجع وقف)يله اجي نمسحلك وجهك\n\nجرها مرة اخرى وحكم يدها وسط يدو وهز الفوطة كيدوزها على وجهها ببطء وفنفس الوقت عينيه كيتساراو فوجهها وهو راسم ابتسامة بلهاء وما مسوقش للكبيرة لي عقلها ايخرج برى..\n\nنشفلها وجهها على خاطرو وشاف فيها وتنهد ورجع قبطها من يديها وجرها جيهة لباب وهي توقف ما بغاش تخرج \n\nتالاسين:لااااااا خليني اهئ اهئ اضربني هاااديك اههههئ اهئ ما بغيتش نرجع عندهم اهههئ اهئ ديني عند يما اهئ اهئ بغيت يما اهئ اهئ\n\nطارق:(حط يدو على راسها)ما تخافيش\n\nشاف فيها بقلة حيلة ورجع جرها وخرج..لقى لكبيرة وتقفالو فلباب كي لعسكري خنزرات فيه ونتراتها من يدو ومشات جارها وخلاتو متبعلها العين بحسرة..رجعاتها لمكانها مرة اخرى وسط لعيالات وحلفات فيها باش تسكت وتقنتات فبلاصتها بخوف غير كتشوف بعينيها ومونية قبالتها مبهوضة ونفيسة وتلمسان حداها\n\nمونية:دابا واش داك الراجل عندكم تغليبا ولا مالو فعقلو..هادي يتزوجها هو..هادي كون تزيد تكبر شوية يزوجها لطارق وهو غادي يتزوجها\n\nنفيسة:سكتي اختي مونية ما قادين على صداعات..بيناتهم\n\nمونية:اويلي راه لمنكر بعينيه هذا..لقاها سايبة وما كاين لي يgول ليه اش كدير عليها\n\nتلمسان:اوديييي امونية واش ما عرفاش الشيخ ولا عاد جيتي تعرفيه\n\nمونية:وحيث كنعرفو راني ساكتة..أما هادشي راه بزاااااف\n\nتلمسان:ما بيدينا غير سكات..وحتا هي دابا تولف كيما ولفنا\n\nمونية:الصمت\n\nسكتو كلهم كيشوفو فيها ما لقيينلها جهد وخلاوها خوتنا لمصريين..العين بصيرة والإيد قصيرة..\n\n🍂 🍂 🍂 🍂\n\nفي الخيمة لي على برى الدار ولي كانت مخصصة لرجال..كان الشيخ جالس فوسط الجماعة مفرش سلهامو ودافع صدرو..لابس جلابة بيضة وسلهام اصفر فوق منها وبلغة صفراء ورزة فوق راسو وخنجر منقووش معلق وداير على جنبو..وهو فرحان براسو وحاسب راسو عريس بصح..ساد الصمت لوهلة ورفع لفقيه الشيخ يديه ورفعوها معاه ناس لقبيلة كيقراو الفاتحة..وكانت الفاتحة عند اغلبهم هي طريقة الزواج الابسط..من دون وراق ولا زوج فقط كيقراو الفاتحة وينوضو نايضين..واغلبية كانو معتامدين هاد المنهج الا القلة القليييييلة لي فهمات ووعات ورجعات كتوثق زواجها عند لعدول..وبما أن الشيخ كثير الزواج والطلاق..فما كانش كيوثق اغلب زيجاتو باش يجيه كلشي ساهل ويقدر يحلو بزوج فرانكات..وخاصة فاش كتكون القضية فيها زواج قاصر فحال تالاسين فمكانش كيدخل القانون ولعدول فهادشي وكيكتفي بزواج الفاتحة..\n\nزغرتو لعيالات فاش وصلهم خبار قرائة فتحتها..ما عارفينش بلي راهم قراوها عليها وعلى موتها..ما عارفينش بلي كيدفنوها بالحياة وهي مزالة صغيرة..بنت 12 لعام تتحط بين يدين راجل عندو 70 عام..فهذا بحد ذاتو عذاب من نوع آخر..والطامة هي أن هاد الشخص هو قاتل واليديها..\n\nمرت الطقوس المعتادة من اغاني وأكل ولهو حتا تماسى الحال وطاح الليل وتفرقو الرجال وناض الشيخ دخل لدار هاز راسو لسما ولي داز من حداه كيحنيلو الراس غير شافوه لعيالات وبداو يعشقو على النبي وتلاقاتو لكبيرة فالدخلة\n\nالشيخ:كلشي واجد!\n\nلكبيرة:ييه راها واجدة وطلعتها لبيتها\n\nالشيخ:(قاد الرزة ديالو بابتسامة)مزيان..الله يرضي عليك\n\nلكبيرة:(بنص عين)ايوا وبلا ما نوصيك..عندك تنسى السروال... راه لعيالات مزالين جالسين حتا يحضرو ليه\n\nالشيخ:(غادي كيتمشى)واخة بغيتو غير السروال نعطيوهلكم\n\nخلاها وتقدم بخطوات واثقة وعلى وجهو ابتسامة ماكرة تبعاتو لكبيرة بعينيها حتا غبر وميقات فيه ورجعات دخلات لصالة عند النسا لي بقى غير نصهم والسهااات كيتسمع غير صوت وشوشاتهم مع صوت صرصور الليل..\n\nحط يدو على لبواني يفتحو لقاه مسدود وضرب يدو فجيب الجلابة جبد سوارتو وفتح الباب بشوية عليه ودفع الباب ودخل..\n\nكانت واقفة حدى السرجم..وعاطية للباب بالجنب كتشوف فظلام الليل وفضو لقمر وهي مزالة بنفس اللباس ديالها..ملامحها كانو خاليين من أي تعبير..ساهية وعقلها غايب مرجعها لذكريات ماضية..حتا حسات بيد تحطات على راسها ودارت قافزة ومخلوعة..ضربات فكرشو ورجعات لور لاصقة فلحيط ومخرجة عينيها وقلبها بغى يخرج منين شافتو واقف عليها بابتسامتو الخبيثة..إنسان فات حد الدنائة وبكل وقاحة قادر يوقف قدامها وهو يله قاتل واليديها لبارح وقدر يحط يدو لملوثة بدم واليديها على راسها النقي والأسوء أن نفسو سولاتلو أنه يتزوجها..واخة هي راها ما عارفة حتا علاش كانت جالسة ومبرزة...\n\nالشيخ:ما تخافيش..قربي عندي \n\nبعدات عليه كتلصق فالحيط حتا وصلات لكوان وخشات راسها فيه كترجف وتبكي..طلع حاجبو ورجع قرب منها \n\nالشيخ:gلتلك ما تخافيش\n\nبغى يحط يدو عليها وهي تغوت حاطة يديها على وجهها\n\nتالاسين:بعد منييييي اههههئ اهئ اهئ بعد مني \n\nالشيخ:ههه واخة غير نgولك شي حاجة ونبعد منك\n\nتالاسين:واااااالااااااا لاااا بعد مني اهئ اهئ اهئ باااااباااا اهههههئ اهئ\n\nالشيخ:(بنفاذ صبر شد دراعها لي حامية بيها وجهها)gلتلك ااااااااجيييييي\n\nتالاسين:لااااااا طلق طلق اههههئ اهئ طلقنييييي القتاااااال طلق طلاااااق اهئ اهئ اهئ عتقوووووووونيييييي اهههئ اهى واااااا يماااااا اهئ اهههئ\n\nجرها بالجهد غادي بيها جهة الناموسية لي مفرشة بليزار ابيض..وهي كتعافر وطيحلو فالارض وتجابد باش تفك منو وكتبكي وتغوت ربي لي خلقها..شافتو ما بغاش يطلق وهي تشدو بعضة من يدو لي قابطها منها..عضة بردات فيها كاااااااااع داك لحر لي كان فيها..هو كيجر فيدو لي ضراتو وكيدفعها من جبهتها بيدو لوخرا وهي يبسااااااتلو على يدو كي المجنونة حتا حسات بطيبة الدم فيدو وضروها سنانها وهي تبعد منو كتنهج ومخرجة عينيها فيه..\n\nتالاسين:(بحقد)الله يعطيك الموت\n\nجر يدو عندو كيشوف فالعضة وكيبرد فيها وهي تحط عينها على الباب وضرباتها بكعطة كتحاول تفتحو ولكن كالعادة لقاتو مسدود وهي مزالة كتعافر مع لبواني حسات بشعرها لي مطلوق وملوي فالذرة لمطروزة تجر بالجهد\n\nالشيخ:(بغضب)أجي هنا الخانزة\n\nتلاسين:اععععععععععع اهههئ اهئ اهئ بعد مني اهئ اههههئ \n\nجرها من شعرها بقوة ورماها على ظهرها فوق الناموسية حتا تبومبات فوق منها ورمى الذرة بلعقد الفضي لي كان مقبوط فيها ولي بقات فيدو فالارض..حط يدو على رزتو رماها حتا هي وزول لخنجر لي كان معلق فكتفو رماه فالارض حتا هو.. وطلع جلابتو زولها وبقى بجبادور سروال قندريسي ولفوقاني ديالو بانت فيه كرشو وحجمو الضخم مقارنة بيها..طلع وهبط فيها بشهوة وهي راجعة لور على يديها حتا لصقات فلخر دالناموسية..تبسم باستهزاء وطلع فوق الناموسية على ركابيه وجرها من رجليها حتا جات تحت منو ورمى راسو عليها كيبوس فيها بشهوة وبلهفة موسخة..\n\nتفزعااااات وهي عارفة بلي هادشي لي كيديرلها ما خاصوش يدار..واخة ما فاهماهش.. كضرب فيه برجليها ويديها وهو مثقل عليها ومكتفها بثقلو وهي كطلع وتهبط بصدرها وتعصصصصصر تحت منو باغة تفك راسها..كتبكي وتغوت وتقلب وجهها يمين وشمال ما حملاش وساختو ولمساتو الحيوانية ليها..عقلها بغى يخرج بقوة لغوات وتصرصير ولكن لا هو حس بيها وعطف عليها ولا شي حد شفق عليها وحن قلبو باش يعتقها..\n\nتالااسين:وااااااا يماااااا اهئ اهئ اهئ بععععععد منيييييي اهئ اهئ اهئ بععععد بععععد لااااااا اهئ اهئ اههههههئ \n\nالشيخ:(كينهج وكيقبل فيها)هكاك غوتي..غوتي..\n\nحسات بداكشي كيتسحب من رجليها وعرفاتو سروالها وهي تزيد فوتيرة لغوات كثر وكثر وكتعيط على شي واحد يقدر يعتقها ولك والو..فجأة حسات بلحم رجليها تقاس مع لحمو ويديه كتقيسلها منطقة خصرها..عقلها بغى يخرج وهي كتعافط معاه وهو غالبها..ولكن ما نجاش من قمشات ضفارها وعضاتها لي فما تلقى فرصة كتيبس عليه بشي عضة وهو عرقان فوق منها ومرفوع..كان كأنه حيوان كيفترس فريستو..وفوسط غواتها حسات بشي حاجة ضرباتها وسط الفرج ديالها حتا بغات روحها تخرج..عاود ضربة اخرى وعودات زكات ولكن كان كأنه كيلقى حيط كيردو..كيضرب فيها ويعاود وهي كتفرطط تحت منو قلبها ايزهق..ما فهم والو وما عرفش بلي بكارتها من النوع السميك ولي صعييب يتم فضو بسهولة وخاصة مع سنو المتقدم..حاول وحاول وعاود حاول وغافل عنها هي لي روحها اتزهق تحت منو..يأس من محاولاتو أنه يفض بكارتها وكره راسو وكرهها حتا هي..حيث حس كأنه ضعييف وما قادرش يفض بكارة بنت صغيرة..\n\nناض فوق منها ما لابس والو من تحت وبقى غير بالفوقاني دالجبادور وشاف فيها وهي فوسط الناموسية بقميصها الابيض لي طالع حتا لكرشها ومعريلها نصها الاسفل..خيب سيفتو معصب كينهج..وتغكر النسا لي كيتسناو السروال لتحت..ما يمكنش ما يخرجوش هاد ليلة..مستحيييل يديرها حيث أيرجع علكة فلسان اهل لقبيلة وكلشي أيقول عليه شرف وخرف وما قدرش على بنت 12 لعام..مسح عرق جبهتو وزفر بقوة كيحك راسو وعينيه..\n\nجمعات تالاسين رجليها بقوة الخلعة وتكمشات فراسها رجليها عند صدرها مزيرة عليهم بيديها وخاشية راسها بين ركابيها..شعرها مريش وكلها كتقطر بلعرق ودموع....لصقات فحيط الناموسية كدرق راسها ومخرجة عينيها وكتمتم بصوت خافت وتعيط على واليديها وما هزاتش عينيها فيه بالمرة خصوصي فاش شافتو ملط وضربات الطم كتبكي بصمت خايفة منو وكترعد..وهو غادي جاي كيفكر ويسوط ويسب فيها وهي كتزير على عينيها كل ما غوت...ضرب الخنجر لي فالارض برجلو حتا جا فالطرف لاخور وزفر بقوة معصب....وفجأة...حبس فمكانو كأن فكرة ما راوداتو..ورجع شاف فلخنجر لي مرمي وشاف فيها هي.. \n\nشاف فلخنجر المنقوش لي مرمي فالارض ورجع شاف فيها وهي مثنية وخاشية راسها بين رجليها كترجف بالخوف والخلعة..عقد حجبانو وخنزر فيها وقرب مد يدو للخنجر..شاف فيه مطولا وشاف فيها ورجع قرب منها وهي غير حسات بخطواتو كيقربو منها بدات تبكي بصوت مسموع مرة اخرى وكتبعد خيفانة..\n\nتالاسين:اههههئ اهئ اهئ عافاك لا عافاك اهئ اهئ بعد مني اهئ اهئ\n\nطلع فوق الناموسية وشدها بقوة من رجليها وجرها حتا جات ناعسة وبدات كتفرطط وتركل فيه وتزافط باغة تهرب..\n\nتالاسين:لاااااااا لاااااا صافي طلااااااق اهههئ اهئ اهئ وااااا عتقوووني اهئ اهئ اهئ عتقووووني اهئ اهئ\n\nتغاضى على غواتها وبقى معافر غير مع رجليها يفتحملها وهو واقف على ركابيه فوق منها..وهي حرام ولا بغات ترصي رجليها جهدها كامل كتركلو بيه..جابتها فكرشو وعودات وجابتها فصدرو وهو كيطاكي..حتا ما حس بالظقة منين جاتو عطاتو بركلة فوسط حجرو زلزلاااااااااتو...وطلق منها شد بين فخاضو كيبرد الدقة ورجع حممممر كيتعصصصر وعينيه خرجو وحس بالصهدة هبطات معاه وروحو شوية وكانت اتزهق..هي غير شافتو طلق منها وسقر وهي تجر راسها بالزربة ورجعات تخشات فالقنت كتغطي راسها وتشوف فيه كيفاش مخرج عينيه..بقى هكاك شوية ورجع دار شاف فيه مغلغل وعينيه خارجين فيها كيخلعو..زير على فمو وهز يدو حتاااااااااا هزها وعطاها طرشة للحنك لي ما منفوخش صمكاتها....دوخها وقبل حتا ما تفطن بالدقة جرها من رجليها جابها تحتو وخرج الخنجر من غشاه..فتحلها رجليها العريانين وبالخنجر الحاد لي فيديه وبسرعة البرق ضربها ضربة للفخض قريب من منطقة الفرج سيلها دمها فلبلاصة..وبصوت حاااااااد ورقيق طلقات غوتة قويييييية وخرجاات عينيها فالسقف مقوصة ضهرها كتتتتتوجع..\n\nتالاسين:واااااااااااااااااااااااا يمااااااااااااااااااااا\n\nصرخة عبرات على مدى الألم لي حساتو..صرخة كون كان للحجر عينين كون بكاتو..صرخة كون كان بإمكانها تنوض الميت من قبرو كون نوضاتو..صرخة تسمعات فأنحاء الدار ووصلات حتا لصالة لعيالات...لي غير سمعوها طلقات عليها لكبيرة تزغريتة وتبعوها لعيالات حتااا هما..فرحانين ظنا منهم انه تم فض بكارتها...صرخة ومن بعد منها الصمت..\n\nبعد عليها من بعد ما جر السروال لي كان تحت منها ابيض ملطخ بقطرات قليلة من دمائها وهزو بالزربة قبل ما يقطر عليه بزاف ديال الدم..بغاه يبان كأنه حقيقي..وخلاها هي كتنزف ما تبقى فوق لفراش الابيض..خااافت....قلبها كيضرب بالزربة....تقصحااات وبزاااف....عينيها خارجين كيقطرو بالدموع الغزيرة وهابطين من الجناب كيفزكو شعرها....قلبها كيضرب بقوة....وعرقها هواد ما وقفش....بقات فاتحة رجليها كتتوجع وما قدراتش تقيس بين فخاضها وتحط يديها على الجرحة....حاسة بلحرييق وحاسة بعروقها كيخبطو وسائل كيلامس لحمها ولكن ما قدراتش تحط يديها....وحطات يديها على جناب لفراش زيرااتو بقبضتها وكرزات على سنانها\n\nتالاسين:اععععععععععععع اهئ اهئ اهئ اهئ اربيييييي اهئ اهئ اهئ اععععععع يمااااا فينك ايمااا اهئ اهئ اهئ ارجليييييي اهئ اهئ\n\nشاف فيها هو بعدم مبالاة وخلاها كيما هي ودخل للحمام..بعد مدة وهي على نفس الوضع مدات يديها كترجف وحطاتها على مكان الوجع حتا حسات بالتشويطة وهي تغوت من حريقها..بعدات يديها وهزاتها قبالة عينيها واذا بيديها البيضاء رجعات ملطخة بالدماء\n\nتالاسين:(كترجف)ددد..ددم اهئ اهئ ددم اااااااااي اهئ اهئ ارجليييي اهئ اهئ ارجليييييييي\n\nصافي الجهد تسالالها..الضرب لي كلات والاعتداء لي تمارس عليها..والجهد لي كان فيها قومات بيه ولي بقى منها كملولها بهاد الضربة لي فشلاتها ما بقاتش قادرة حتا تجمع رجليها لي عاطياها لحريق وبشوية بشوية بداو عينيها كيتقلبو وغابت..غمضات عينيها سخفانة ورخات يديها وبقات ممدة وسط السرير على حالها..\n\nبعد مدة خرج هو من الحمام مدوش كيمسح فراسو هز راسو فيها شافها مغيبة وقرب عندها ببطء طرشها زوج طرشات خفاف لحنكها كيفيقها..ما فاقتش حط صبعو تحت نيفها حس بهوا سخون كيخرج من نيفها وكيضرب فيه..ورجع بعد شاف فيها وهي فاتحة رجليها والدم مزال كيسيل من فخضها..عقد حجبانو وتوجه للبلاكار جبد حوايجو لبسهم بشوية عليه وهز السروال وخرج\n\nطل من الفوق بانتلو لكبيرة واقفة عند باب الصالة وبصوتو لغليظ عيطلها..هزات راسها فيه ورمالها السروال من لفوق غير شافتو جرات هزاتو كتشالي بيه فالسماء وتغني ودخلات على لعيالات كتوريهلهم وبداو كيطبلو ويغنيو وهي وسطهم كدور بيه حتا سمعاتو كيعيط مرة اخرى وهي ترميلهم السروال وخرجات مكفضة\n\nلكبيرة:شنو!\n\nالشيخ:طلعي عندي\n\nلكبيرة:(استغربات)واخة..هانا جاية\n\nقلبات الدورة طلعات عندو ووقفات عليه مطلعة حاجبها ولوشام فالوسط تجمع مع تكميشة حجبانها\n\nلكبيرة:شواقع؟!\n\nالشيخ:دخلي عندها نتي لولة..وهاا ما دخلي معاك حد..دخلي بوحدك..قاديها وعوطيلها حالتها وما تخلي حد يشوفها حتا تقاديها\n\nلكبيرة:وعلاش!ها هما لبنات يعاوطوها..ولا نوض هي راسها تقاد حالتها..راها مرى دابا عاد اتبقى تسنى لي يقادلها\n\nالشبخ:بلا هضرة بزاف..ودخلي...\n\nالشيخ:بلا هضرة بزاف ودخلي..وشوفي(شاف فجنابو)..داويها ما تخليهاش هكاك..ما باغيش توقعلها شي حاجة دابا\n\nلكبيرة:(طلعات حاجبها حاطة يديها على جنبها) علاش مالها..ياك ما فرعتيها\n\nالشيخ:(خنزر فيها)هضرت معاك..دخلي وغتفهمي وبلا ما تجبدي فالهضرة بزاف..وهاااا gلتها ونعاودها يشوفها شي حد ما نعقلش عليك\n\nلكبيرة:اممم..واخة واخة..كون هاني..هانة انشوفها\n\nالشيخ:وطلقي راسك..انا انمشي نعس ونتي دخلي عندها\n\nلكبيرة:واخة\n\nعطاها بالظهر ومشى لبيتو لي كيجمعو مع لكبيرة وخلاها هي واقفة موراه كتميق فعينيها وتبركم ومدات يديها لباب فتحاتو ودخلات..دورات عينيها فلبيت وبانتلها تالاسين بقميصها الابيض لي واصلها فوق كرشها ورجليها مفرقين مقيوسين بالدم وهي مدورة وجهها لجنب وشعرها مغطيه..شهقات من كمية الدم لي شافت وقربات عندها مبهوضة\n\nلكبيرة:ويييلي الحفيظ الله..طرطقها وييلي\n\nقربات وقفات فوق منها كتشوف بين رجليها وكتقلبها وبانتلها الضربة لي ففخضها مغرقة وكتسيل بالدم وهي تفهم لبلان وهزات راسها كتطلع وتهبط فيها..\n\nلكبيرة:(بسخرية)ماتلك اسي الشيخ..جيتي قدام برهوشة وهما يتسلاولك ههه..(سكتات)بفففف على مرض هو يتفيشط وانا نجمع موراه..ييييخ على زمر تفو\n\nحنات على تالاسين كتفيقها وتصرفق فوجهها باش تنوض..\n\nلكبيرة:هيييه اديك ااه..نوضي جمعي تكعدي ونتي تحليتي وعجباتك لحلة..نووضي ابنت لحرام..الله يلgيها ليك\n\nضرباتها لراسها بعصبية وتالاسين مزالة غايبة..دورات راسها فالبيت وتمشات جيهة لغراف دالماء هزاتو وجات جيهتها كترش فيها بالجهد حتا بدات كترمش وتصدر صوت أنين \n\nتالاسين:اممم يمااا امم\n\nحنات لكبيرة قبل حتا ما توكد جراتها من يديها تنوض وهي كتمشي وتجي ورجليها كيلعبو بيها فالارض وكتلوى حتا كتطيح وتجرها لكبيرة بقوة من يديها كتجي واقفة والدم هواد مع رجليها كيقطر..دخلاتها للحمام وجلساتها وسط البانيو وهي مزالة دايخة..وفمها حمر ومجروح وعنقها مقموش وحمر..عراتها بالزعفة وهي غير كتنقر وتخبط فيها وخلاتها قدامها كيما ولداتها مها وبانو تقاسيم جسمها لي عاد بدى كيتكون..ضعيفة وصدرها يله بدى كيتنفخ ويبان شوية وحتا الزغب مزال مابدى يكبرلها..طلقات عليها الماء بارد حتا طفجات فبلاصتها\n\nتالاسين:اوووووووووووووه \n\nلكبيرة:يله توكضي لمك\n\nحلات عينيها والماء كيضرب فيها وهي كترجف ويله كتفهم فين هي وشنو واقع حسات بالضوء ضربها ففخضها...\n\nتالاسين:اااااي رجليييي اهئ اهئ اهئ رجليييي اهههئ اهئ اهئ\n\nلكبيرة:(جراتها من شعرها بقوة)قربي لهنا نغسلك هاد الشعكوك\n\nتالاسين:اااااااي شعري اهئ اهئ احححح شعرييي بشوية \n\nلكبيرة:سكتي لنكمل عليك..ماعرفت علاش ما دوزش عليك من لوذن حتا لوذن وصفاهالك وهنانا..\n\nتالاسين:اههئ اههئ بشوية اهئ اهئ اااااااي اهئ اهئ\n\nنوضاتها كترجف بالبرد خرجاتها من البانيو كتعرج والجرحة مزالة كتنزف..شافت فيها وحنات على قميصها هزاتو من الارض وكمساتو حطاتولها على الجرحة بالزعفة حتا تقصحات..\n\nلكبيرة:شدي هاكة\n\nتالاسين:اههئ اهئ اهئ\n\nلكبيرة:(ضرباتها لراسها)شدي الله ينعل لي جابك..شديييييييي\n\nقبطاتو منها تالاسين وهي كتبكي ودفعاتها قدامها تخرج وهي مزالة عريانة وكتقطر بالماء وحشمانة تمشى هكاك وكتحاول تستر راسها بيديها..أما دموعها فما نشفوش..\n\nلكبيرة:(دفعاتها)تحركي ونتي تعوجي عليا تما\n\nزادت قدامها حتا وصلات لناموسية وهي تجلسها...\n\nلكبيرة:جلسي هنا انمشي نجيب شي حاجة نديرهالك لديك الرجل..وتحركيييي من هنا نجيفك..نمشي ونرجع نلقاك فين خليتك..والله يعميهالك(طلعاتها وهبطاتها)ييييييخ تريكة لحرام\n\nخرجات مخنزرة وطرقات عليها بالساروت وخلاتها هي جالسة عريانة ومكمسة فراسها..شعرها سارد لاصق عليها ولحمها شوك بالبرد ودموعها كيقطرو على فخاضها وهي مكمسة لقميص على الجرحة..سنانها كيتقرقبو وشفايفها لمجروحين زراقو..وبقات كيما هي حتا رجعات عندها لكبيرة هازة زلافة فيديها وفاصمة...\n\nقربات لعندها فتحاتلها فخاضها لي كانت ملاصقاهم من البرد وهي تزيد فوتيرة لبكى..وهزات شوية من الخليط لي فزلافة ولي عبارة على اعشاب طبيعية وحطاتلها منو على الجرحة حتا غوتات من كثر ما شوطها وهي تشدها بقرصة من بين فخاضها حتا زراقت...\n\nلكبيرة:قطعي حسك يعطيك مصيبة\n\nتالاسين:اههئ اهئ اهئ اههئ\n\nلكبيرة:كمارة النحس يييييخ\n\nلواتلها طرف دالثوب على فخضها وجمعاتلها الجرحة ورماتلها لحوايج تلبسهم ووقفات عليها حاطة يديها على جنابها...\n\nلكبيرة:يله تكعدي خرgي عليك\n\nناضت تالاسين بشوية بزز باش كتحرك لبسات داكشي لي عطاتها ولي كان عبارة على ملابس داخلية وبيجامة..وهي دارت جرات لغطا دالناموسية لي موسخ بالدم وهزاتو هو ولقميص ديالها ووقفات عليها..\n\nلكبيرة:يله طيحي نعسي..تنعسي ما تنوضي..يلااااه\n\nحنات راسها لا حول لها ولا قوة..وطلعات فوق الناموسية كترجف وتكمشات فوضع الجنين كتبكي..سمعات لباب طرق عليها وهي تزيد فوتيرة لبكى وخشات راسها بين رجليها وغمضات عينيها كتحاول تنعس..وفكل مرة كتغمضهم المنظر ديالو وهو فوق منها كيتعاود قدامها..دموعها ما نشفوووش والنعاس حلف ولا يطل عليها.. وبصوت منغنغ بلبكى بدات كتدندن الاغنية المعتادة وكتخايل مها معنقاها وكتغنيهالها...وهي كتشهق والبرد كيسوط فيها..\n\nشرقات شمس الصبح..وتفتحات باب بيتها ودخلات تلمسان هي ومونية وسدو الباب موراهم..شافو فيها مكمسة ومطوية على راسها..شعرها صبح ناشف مشوك ونازل على وجهها مغطيه..\n\nمونية:اححح أقلبي..شوفي مسكينة نعسات هاكة تلمسان:عزات عليا..ونزيدك عاد تفكرت حتاا مشيت ننعس فليل وانا طيح فبالي بلي منين جابها الشيخ ما حطات اللقمة ففمها..\n\nمونية:اويلي..ما عطيتوهاش تاكل\n\nتلمسان:انا ياختي نسيييت والله..لهاتني ديك لعقروشة وتلغت..عزات عليا قيالة وبايتة بالجوع\n\nقربات منها تلمسان وحنات كطل عليها وهزاتلها الشعر على وجهها ودوزات يديها على جبهتها..حسات بالسخانة لي ضربات فيدها وعراتلها على وجهها كثر..لقاتها عرقااانة بزاااف ووجهها حمر وسخانة كتشوط فيها\n\nتلمسان:عتقييي لبنت كتشوط..ويلي سخوونة بزاف\n\nقربات منها مونية وحطات يديها على حنكها كطل عليها وفعلا كانت كيما قالت تلمسان..\n\nمونية:الله أكبر..كتكدي بسخانة..معذورتها تمرض وهي باتت معرية..وشفي شعرها باين دوشات ونعسات بلا غطا..هييييه كتشوط اصحبتي\n\nتلمسان:شنو انديرو دابا..تالاسين تالاسين..حبيبة حلي عينيك\n\nتالاسين:الصمت \n\nمونية:عتقي سيري جيبيلي الماء بارد وشي فوطات..انا اندخلها ندوشلها تبرد عليها السخانة\n\nتلمسان:واخة..واخة\n\nخرجات تلمسان كتجري وخلات مونية ناضت للحمام لقاتو مزال مرون من لبارح..كفضات يديها عوطاتو وقدات البانيو بماء دافي وخرجات عند تالاسين كتحاول تفيقها وهي ما كيصدر منها حتا صوت حدها كتنفس..هي مزالة هكاك حتا دخلات تلمسان هازة الباانيو وميكة فيديها حطاتهم وقربات كتعاونها..هزوها بزوج وهي فشلانة بيناتهم كتلصق بلعرق ودخلوها للحمام..وقفاتها تلمسان شادة فيها ومونية كتزولها فلحوايج بشوية حتا كتلاحظ الفاصمة لي ملوية على فخضها وحطات يديها كتشوف\n\nمونية:شهادشي..واش هادشي كان فيها!\n\nتلمسان:هااا..لا ما كان فيها والو..غير لبارح انا لبستها وقاديتها ما كانت فيها حتا حاجة \n\nمونية:وكيفاش زعما..منين جاها\n\nشداتها مونية كتفسخ طرف دالثوب وعينيها خارجين حتا وصلات للخر وهي تلقى الخليط لي حطاتلها لكبيرة كحاال ويبس وبعداتو مستغربة حتا كتبانلها الجرحة مفتوحة وداكشي داخل فيها كحل ومغرقة\n\nمونية:(شهقات)اويلي..شهادشي..هييييه شوفي شوفي..شكون دار فيها هادشي..ناري على ضربة\n\nتلمسان:وري..هيييه الحفيظ الله..هادشي ما كانش فيها انا مأكدة..(شهقات)ياك ما الشيخ!\n\nمونية:وشكون من غيرو يا هو يا ديك الشارفة..الحبييييبة ديالي..اتكون يمكن ما خلاتوش يقيسها وهو يضربها هاد الضربة\n\nتلمسان:زعما!\n\nمونية:ما عرفت..هادشي لي ظنيت\n\nتلمسان:انا شكيييت فحاجة خرااااا\n\nمونية:شنو هي!\n\nشافو فبعضهم مطولا وتلمسان مطلعة حاجبها حتا خرجات مونية عينيها\n\nمونية:هييييه زعما\n\nتلمسات:وا غير شكيت ما نعرف\n\nمونية:مصاااااب يا ختي..على الله يكون شكك فمحلو\n\nتلمسان:وا المهم دابا سربي راسك..نشوفو شغنديرو قبل لاتجي ديك لعقروشة..خلينا نديرو ما فراسنا مايتعاود\n\nمونية:واخة..زيدي\n\nهزوها دوشولها بزوج بيهم وخرجوها فلفوطة..وخرجات تلمسان كتسلت عاود ورجعات جايبة معاها الدواء لرجليها..دواوهالها وجمعوهالها فطرف ثوب جديد ولبسوها حوايجها ونعسوها وجلسات مونية عند راسها كتكمدلها بالماء والفوطات ومونية هبطات تجيبلها ما تاكل وهي فطريقها صادفات طارق\n\nطارق:بسسسس..تلمسان\n\nتلمسان:نعم!\n\nطارق:ما شفتيش الوالدة!\n\nتلمسان:(بشوية)راها لفوق عند تالاسين\n\nطارق:تالاسين!\n\nتلمسان:اه..صبحات مريضة مسكينة وكتشوط بسخاخن..خليتها عندها وانا انمشي نوجدلها ما تاكل\n\nطارق:ياك لباس..عاد لبارح ما كان فيها والو!\n\nتلمسان:ما عرفت..يمكن ضربها البرد..مهم خليني انمشي باش ما نتعطلش\n\nطارق:واخة\n\nمشات وخلاتو واقف مرفوع..وفجأة هز راسو وطلع كيخلف بالزربة فالدروج حتا وصل لبابها وشاف على جنابو ودفع لباب ودخل..\n\nمونية:طارق..شبغيتي اولدي\n\nطارق:(كيقرب)مالها!\n\nمونية:هانتا كتشوف..السخانة فيها كتكدي مسكينة\n\nشاف فيها طارق بحزن بادي فعينيه..شاف فعينيها لي تحت منهم كحال وخذها لي مزال منفوخ بسبب الصفعات لي كلات وجنب فمها لمجروح..ووجهها الاصفر لي مشا منو اللون ومو فوق راسها كتبدل فالفوطات فازكين وتحط على جبهتها لعرقانة..ومد يدو بشوية حطها على خذها لقاه سخوون..\n\nطارق:عطيتوها الدوا\n\nمونية:حتا تاكل..خليها تحل عينيها شوية تاكل ونعطيوهلها\n\nطارق:اه واخة\n\nمونية:علاش جيتي..فاش بغيتيني\n\nطارق:اه نسيت..الواليد بغاك..سيري تكلميلو\n\nمونية:فاش بغاني عاود..واخة خلي تجي تلمسان ونمشي..ما نخليهاش بوحدها\n\nطارق:هااا..لا لا غير سيري هانا هنا..ما تخافيش\n\nمونية:لا ما اتعرف ما دير نتا\n\nطارق:وا صافي الواليدة واش انا صغير..انا انكمدلها بالفوطات غير سيري..راكي عارفة الواليد ما كيبغيكش تعطلي عليه\n\nمونية:(شافت فتالا)اوووف..واخة ولكن رد بالك..هانا شوية ونرجع\n\nطارق:غير سيري..كوني هانية \n\nمونية:يله هاك شد\n\nعطاتو الفوطة فيدو وناضت لبسات كلاكيطتها وخرجات وخلاتو هو حداها\n\n~~~\n\nعارفاكم عييتو وتقهرتو من كمية الحزن لي فالقصة...وعارفاكم كتشوفو هادشي بزااااف وعاارفة راسي انقولكم هادشي الواااقع اتقولولي ويييه حنا عااارفينو غير بركة...ولكن هاااد النقطة بذااات أنا بغيت نركز عليها وما بغاشي نفوت عليها مرور الكرام...راه ماشي ساهلة تيتم فليلة وفليلة خرا تصبحي مزوجة وشريكة لثلاثة دالنساء وفهاد السن ونتي لا حنين لا رحيم القصة الا ما تطرقاتشي نهاد الاحداث بالضبط ما ايبقاشي لإسمها معنى...إرحموني...لهذا غير صبرو معايا وكنواعدكم ما بقى قد ما فات ...والواحد فاش كيعاني بزاف حاجة بسيييطة كتقدر تفرحو وهاد لحوايج اكيد ماجين فحياة تالاسين...لي قد ما ربي خذا منها ايعطيها...وهادي هي سنة الحياة...يوم ليك ويوم عليك :)\n\n~~~\n\nتسنى حتا خرجات مو ودار شاف فيها وهي غايبة..بقى كيشوف فيها للحظات بطريقة غريبة كأنه كيستكشفها..كانو نظراتو كنظرات إنسان بدائي أول مرة يشوف هاتف محمول..قرب منها حتا ولا جالس فوق راسها مباشرة..خذا لفوطة لي فوق جبهتها وحطها فالبانيو عصرها مزيان ورجع حطها فوق جبهتها وخلا يدو عليها..وخلا معاها عينيه..من اللحظة لولة فاش شافها كان كيتمنى يجلس هاد لجلسة ويشوف فيها عن قرب ويتأمل وجهها براحة..من اللحظة فاش شافها وخليط من الأحاسيس الجديدة تراكمات عليه..من ديك اللحظة وأحلام كتراودو طول النهار عليها..زعما تكون عجباتو!لا ما يمكنش..واذا كان بصح شنو ايستافد..هي كيما كانت كتعتبر مراة جدو..اه مراة جدو لي صغر منو..عجباتو اه بلحق أكيد ما يقدرش يقرب منها وما يقدرش يعاونها..اولا لا يقدر يهرب هو وياها..لا لا ما يمكنش وها هو حتا هرب فين ايمشي وهو مزال صغير ما عندو حتا باش يصرف على راسو..فين ايديها اصلا..اولا يهربها ويخليها تمشي..لا ما يقدرش حتا على هادي الا مشات شكون يرجعهالو..صافي حل واحد لي بانلو هو يخليها حداه.. أكيد ايجي شي نهار ويموت هاد جدو وديك الساعة يكون هو كبر..هادشي لي كان كيفكر فيه ولي وصلو..شافها كتحرك راسها وهو يركز انتباهو عليها..\n\nتالاسين:اممم اممم \n\nكانت فقط كتصدر صوت أنين وملامحها كيتغيرو كأنها باغة تبكي..وبدون ما يفكر هز يدو وحطها على حنكها كيدوزها بشوية وكيهضر فوق راسها بصوت حنين\n\nطارق:ششش..صافي..صافي..\n\nتالاسين:اهئ اهئ اهئ اهئ\n\nطلقات شهقات صوتها كتبكي وهي مزالة غايبة..كأن كابوس ما كيراودها وزاد قرب منها ودور يدو فوق راسها كيسكتها..\n\nطارق:صافي تالاسين..هانا هنا..ششش ما كاين والو..\n\nسكتات فاش سمعات صوتو وبداو ملامحها كيرتاحو..وارتاحت كثر فاش حسات بيدو كداعب خصلات شعرها..وفوسط نعاسها قربات منو وخشات راسها فكرشو..وزاد هو هبط قبل راسها بابتسامة على وجهو..\n\n🍂عندما يشتد عطشنا تصبح اقصى أمانينا قطرة ماء..\n\nوعندما نفقد من أحببنا تصبح أقصى هذه الأماني لحظة لقاء..\n\nوعندما يشتد عليك الهم يصبح العناق اقصى رجاء..\n\nعندما تفيض دموعك كالسيول ترغب في يد تمسحها وتبعد عنك البلاء..\n\nفنور الشمعة يصبح عظيما وسط عتمة زنزانة السجناء.. 🍂\n\n-بعد مضي يومين:\n\nحلات عينيها وشافت فجنابها..يوماين دوزاتهم فلفراش ما كتنوضش..اليوم صبحات حسن شوية..هاد ليوماين مونية وتلمسان وطارق ما خلوهاش كانو مقابلينها..ولكبيرة كتجي تسممهم بهضرتها وتغوت وتمشي..اما سيهم الشيخ فغايب هادي يوماين وما رجعاتش شافتو حيث عندو خدمة فلمدينة ومشى يقضيها..\n\nبقات ناعسة وكتشوف فالسقف بدون حركة حتا سمعات لباب تحل وهي تهبط عينها تشوف شكون..\n\nتلمسان:(سدات الباب)اووووه شكون فاق..صباح النور بلغزالة ديالنا\n\nتالاسين:الصمت\n\nقربات عندها كتقلب حرارتها ودوزات يديها على راسها\n\nتلمسان:امم الحمد لله ما بقاتش فيك السخانة..كي حاسة راسك مزيان\n\nتالاسين:حركات راسها بالايجاب\n\nتلمسان:ههه الحمد لله..فيك الجوع ياك\n\nتالاسين:حركات راسها\n\nتلمسان:ههه ومالكي ما كتهضريش ههه\n\nتالاسين:تبسمات فوجهها وكتفات بالصمت\n\nتلمسان:(شداتها من حنكها)يخليلي التبسيمة ههه واخة نوضي اجي نغسلك وجهك ونديرلك الدواء لرجليك..ويله هبطي تفطري معانا لتحت واخة\n\nحركات راسها فرحانة تخرج من هاد البيت..البيت لي كيفكرها بليلتها لكحلة معاه وبالعذاب ديالها من نهار دخلات لهاد الدار..فيوماين دوزو عليها لي ما دازش عليها ف 12 لعام..ناضت معاها ومدات رجليها لي باين فيها وشم الخلخال فقدمها اليسرى وشم رقيق برموز امازيغية..لبساتها تلمسان صندالة فرجليها ووقفاتها غادة كتعرج برجليها لي مزالة كضرها..\n\nومن بعد ما قداتها ولبساتها حوايجها وجمعاتلها شعرها..خرجات هي وياها وتلمسان معنقاها من كتافها وكتبسم فوجهها وتالاسين غير كدور فعينيها وخايفة من لكبيرة ولا الشيخ يخرجولها من شي قنت..\n\nدخلات هي وياها للصالة..لي كانت جالسة فيها نفيسة ومونية حيث هما لي ديما فاطرين معطل\n\nتلمسان:شوفو شكون ايفطر معانا هاد الصبح ههه\n\nمونية:(بعدات كاس داتاي من فمها)ههه اهلا اهلا..صباح زيييين هذا \n\nنفيسة:(كتاكل ما مسوقاش)\n\nمونية:اجي جلسي حدايا اجي\n\nقرباتها تلمسان جلساتها بينها وبين مونية وهي غير حانية راسها وكتلعب بصباعها..\n\nمونية:اخوتي قرطاسة..شوفولي على زين ههه\n\nتلمسان:جمعي راسك اتعينيها ههه\n\nمونية:ههه تالاسين شنو تاكلي\n\nتالاسين:شافت فالطبلة\n\nتلمسان:تشربي اتاي ولا قهوة\n\nمونية:شمن عطيها لحليب ترد صحتها\n\nكباتلها لحليب ومداتولها وزيداتلها طبسيل ديال لمخمر وهزات وحدة دهناتهالها بالجبن لبلدي\n\nمونية:هاكي يله..فطري\n\nمدات تالاسين يديها للمخمر كتاكل فيه وخلات لحليب ما بغاتوش\n\nتلمسان:شربي لحليب ديالك\n\nتالاسين:خيبات سيفتها وحركات راسها بالنفي\n\nمونية:ما كيعجبكش\n\nتالاسين:حركات راسها بلا\n\nمونية:واخة على خاطرك..تشربي اتاي\n\nتالاسين:حركات راسها بالايجاب\n\nمونية:وا سمعينا صوتك مالك ههه\n\nتالاسين؛الصمت\n\nتلمسان:ههه يمكن حشمانة منا\n\nمونية:ايوا صافي على تحشم منا\n\nنفيسة:امالكم نتوما على حالتكم..كولو وهنيونا ونتوما شفتوها فحال الا شفتو لوزير..خليو عليكم البعلوكة وفطرو\n\nتلمسان:خشي فوجهك نتي وهنينا\n\nطارق:صباح الخير\n\nهزو راسهم فيه وهو داخل شغرو مخربق وكيحك فعينيه وكيتبسم ويشوف فتالاسين لي جالسة وسط مو وتلمسان كتاكل فلمخمر بشوية..\n\nمونية:صباح الربح اوليدي\n\nقرب جلس حداهم من بعد ما باس مو\n\nطارق:كيصبحتو\n\nالجميع:الحمد لله\n\nطارق:الواليدة..انا ليوم انرجع فحال لمدينة..العطلة سلات\n\nمونية:الله يا كبدتي وكنت نااسية..اححح دغيا دازت ما انسخاش بيك\n\nطارق:(عين فيها وعين فتالا)حتا انا الواليدة..حتا انا ما انسخاش..ولكن غير تجي العطلة لي موراها هانا معاكم\n\nمونية:إن شاء الله..وفوقاش اتمشي\n\nطارق:دابا..انفطر ونمشي بحرا نوصل بكري ونقاد اموري\n\nمونية:(تنهدات)واخة..فطر بعدا وانا نوض نجمعلك حوايجك\n\nطارق:واخة..تالاسين كيبصبحتي شوية دابا\n\nتالاسين:الصمت\n\nمونية:(دوزات يديها على راسها)صبحات حسن الحمد لله\n\nتبسمات فوجههم وتبسمو معاها وحنات راسها كتاكل فصمت..\n\nفطرو وناضت مونية وطارق لي ناض بزز ما ساخيش يمشي وطلعو لبيتو باش يوجد راسو ورجعات ناضت تلمسان حتا هي مشات لكوزينة من بعد ما وصات نفيسة على تالاسين لي تقنتات فالسداري ساكتة ونفيسة كتاكل وتفرج حتا دخلات عليهم لكبيرة برعادها..\n\nلكبيرة:لا لا تبااااارك الله..نتوما لي عبرتو\n\nنفيسة:(شرgاتلها)يما لكبيرة اا ياك لباس\n\nلكبيرة:سكتي نتي(شافت فتالا)نوضي نتي تكعدي لهنا من صباح وانا نقلب عليك..يله نوضي..\n\nزيرات تالاسين على فراش السداري وخرجات عينيها فيها مخلوعة وشداتها الرجفة..\n\nلكبيرة:(بغضب)gلتلك تكعديييي\n\nتالاسين:اهئ اهههئ اهئ \n\nتكمشات مدرقة وجهها مخلوعة حتا تجرات من يديها بقوة ووقفات بلهلا يطريه ليها وتعقرات فرجليها..جراتها لكبيرة مخرجاها من الصالة ونفيسة متبعاها بعينيها حتا غبرات..طلعاتها موراها كتجر فيها فالدروج وهي كتبكي حتا وصلاتها لآخر طابق فيك كاين سطح ودفعاتها جات قدامها..\n\nلكبيرة:يله كفضي على ذراعك ودوزي صبني دوك الشراوط..\n\nدفعاتها وقفات حدى بانيو دلحوايج وعطاتها بالظهر قربات لبرمة دلماء كانت فوق لمجمر هزاتها بزوج فوطات غلاظ..وكبات ماها فوسط لبانيو حتا طلع لباخ ورماتلها لفراكة بقوة فالبانيو حتا طار الماء وتزلع فالارض ورماتلها الصابونة فالارض حتا هي وقرباتها لبانيو..\n\nلكبيرة:يله حني فركي..نرجع نلقاك مزال ما ساليتي ولا نلقى لحوايج فيهم شي طبعة نعلقك فراس جبل\n\nتالاسين:كتشوف فلحوايج وتبكي\n\nلكبيرة:بلى ما دمعي عليا تما وحني فركي..يله حنيييييي راه ما كنحملش نعاود كلامي..\n\nشافت حتا عيات وحنات بشوية كتمد يديها وترجعها خايفة من لما السخون لي باخو مزال كيطلع..شافت فيها لكبيرة باستحقار ودارت بالزربة تمشي بحالها وما شافتش الصابونة لي رمات فالارض ولي فزكات بالماء لي هرقاتو وحطات رجليها عليها..وما حسات غير برجليها كيطيرو وراسها تقلب لور وجات فوسط البانيو دالما السخون جالسة وحسات بنصها لتحتاني كيتصلق ويديها لي بغات تشد بيهم دخلاتهم وسط الماء..غوتات ربي لي خلقها وتالاسين غير شافتها غادي طيح بعدات لور مخلوعة وبقات واقفة كتشوف فيها وهي كتغوت وتوحوح وكتعافر تخرج من البانيو...\n\nلكبيرة:وااااااااا عتقو الرووووح وااااا بنت لحراااااام خرجيني وااااااا عباد الله..اري يدك لهنا خرجيني واااااااا ظهري اعباااد الله تشوطت..واااا تشوطت اعباد الله تسلقت تسلاااااقت..عتقوووووونيييييي..\n\nبقات كتغوت وكتحاول تهز راسها تخرج حتا قدرات تنوض وهي رجليها ما قادرينش يهزوها وكلها ساردة ولحمها كيولول عليها بلحريق وواخة هاكاك لي فيها ما هناها..وقفات وشافت فتالاسين بغضب مغزفة عليها.. \n\nلكبيرة:لمك دفعتيني..اجييييي لهنا\n\nلي فيها ما هناها مسلوقة ولحمها كيعيط بالعداو ومدات يديها لتالاسين تشدها...شافت فيها تالاسين مخلوعة وهرباتلها هبطات كتجري فالدروج...\n\nهرباتلها تالاسين كتجري وهبطات فالدروج مخلوعة..ولحقاتها حتا هي محلفة فيها وكتولول بلحمها ورجليها فازكين..ويله زطمات فالدرجة اللولة والثانية ومع الدروج مزلجينهم ورجليها فازكين ما حسات غير وهي كتخبط راسها مع الحيط وهابطة كدردب فالدروج وغوتات حتا سمعوها لي فدوار كاملين وما شدها غير لحيط فاش وصلات لدورة ديال الدروج..\n\nوقفات تالاسين فمكانها فاسفل الدروج كتشوف فيها حاطة يديها على فمها وهي مشبحة كل رجل وفين ما قدراش تحرك وكتأنن وتعيط بصوت قليل وتعض على شنايفها ما بقاتش قادرة حتا تنطق..ظهرها حساتو تقسم وما عندها القدرة لي تحرك فيها عظم..\n\nلكبيرة:اظهري اعباد الله..واا عتقونيييي اممممم اظهرييي اههئ ارجليييي..عتقوو روح امممم اربيييييي\n\nطلع كلشي كيجري من بعد ما سمعو الغوتة لي غوتات..تبهضو وحلو فمهم..الخدامات شي كيشوف فشي ومونية وتلمسان ونفيسة حالين فمهم فيها وواقفين لتحت فالدروج كيشوفو فيها مصدومين..حتا داز فيهم طارق وتبعو باه كيجريو لعندها..\n\nعزيز:(مخلوع)الوليدة..الواليدة شوقع\n\nلكبيرة:كنموت اولدي كنموووت..امممم عتقوني كنموووت..\n\nطارق:هز الواليد نديوها لسبيطار دغيا\n\nعزيز:اه واخة\n\nلكبيرة:اممم هزووووني كنمووووت اربيييي\n\nحطو يديهم يهزوها وهي تغوتلهم ربي لي خلقها وهما يله زعزعوها...\n\nلكبيرة:وااا لااااااا ظهري ظهريييي ااااااي حطو حطووووني\n\nعزيز:صبري الواليدة نديوك لسبيطار..\n\nلكبيرة:وا لااا لاااا ما تحركنييييش..ظهري تقسم اعباد الله..لحمي تشووووووط اعباد الله...كلشي من عدوة الله واااااااا مييييمتي ظهرييييي \n\nعزيز:راه ما عندنا كي نديرولك الواليدة..لومبيلونص الا بغينا نتسناوها اتعطل..صبري نهزوك\n\nلكبيرة:اربيييي ظهريييي\n\nعزيز:طارق..سير عيط لرجال وجيبو معاكم شي خشبة نهزوها عليها..ما نهزوهاش هاكة عنداك تكون تهرسات\n\nطارق:اه واخة\n\nهبط طارق وداز فلعيالات لي مجوقين تحت الدروج حالين فمهم فلكبيرة..وكل وحدة فيهم كتشفى فيها فخاطرها وتالاسين تخشات فتلمسان خيفانة لاتنوضلها....\n\nتجمعو الرجال حطوها فوق الخشبة بستة وستين كشيفة وهي كتوكوك وتغوت ربي لي خلقها وحزموها بالدرور فوق الخشبة باش ما تزعزعش وهبطوها..ركبوها فسيارة من نوع طويوطا عريانة من لور فحال جفنة وطلع طارق حداها وشي دالرجال وصاك عزيز بيهم واتجهو للمدينة..\n\nتفرقو لعيالات..لخدامات رجعو لشغالهم كيشوشو..ولعرايس ديال الدار تجمعو فالصالة كيكركرو...\n\nمونية:ههههههههه ياختييييي ياااختي ههههه والله بزز باش حبست الضحكة..اححححح على منظر ما نبدلوش بمال قارون..\n\nتلمسان:ههههه وييييلييي والله حتااااا أحسن حاجة وقعات من نهار دخلت لهاد الدار هههه شحال تمنيتهااالها يا ربي تسمحلنا ههههه راه ما خصناش نتشفاو\n\nنغيسة:نتشفاااو اختي نتشفااااو ونزييدو نتشفاو..علاش لي دوزاتو علينا قليل..احححح والله ما كرهتها كون طاحت من راس الجبل حتا لقاعو هههههه\n\nمونية:هادوك غير ذنوبنا وذنوب هاد الصبية خرجو فيها\n\nوزايداها طاحت فالبانيو دالماء سلقات المسائل هههههه(دارت شافت فتالاسين فرحانة)...اخوووووتي على بنيتة هههههه كيفاش وقعلها واش زهقات وطاحت فلبانيو!\n\nتالاسين:حركات راسها بالايجاب\n\nمونية:ههههه حووووو فأصل مها تستااااااهل هي مطلعاك تصبني وعاطياك لما طايب من لفوق..شوطاتك ديك لمرا وبغات تزيدك دابا واهاااااا ربي جابهالها..دارتها برجليها خخههههه يااااا ربي انا بغيتها طيح ما تهز الراس ياااا ربي\n\nتلمسان ونفيسة:ااااااااامييييييييين\n\nمونية:الله بعدا اندوزو شي يامات مهنيين منها..محال يجيبوها دابا راها باينة كلات الدقة قااااصحة..وعليييك ياا الله تكون تهرسات ياااا ربي\n\nنفيسة:داكشي لي gلت تانا باينة كلاتها فظهرها\n\nمونية:خلي حتا لبلاتي ونعيط لعزيز نشوف شنو gالولو..دابا ايكونو مزال ما وصلو\n\nتلمسان:احححح على صباح غزال..خاصو غير شي ركزة ويكمل\n\nمونية:ايوا نكملو باباه..انمشي نجيب تيليفوني ونطلقو على باباه شي ركزة فاااعلة تاركة\n\nنفيسة:اويلي لا..والخدامات لي كيسمعو كلشي ايعرفنا كنتشفاو فيها\n\nمونية:ويعرفو..زعما هما شفتيهم ما كيتشفاوش سيري طلي عليهم فالكوزينة تلقايهم ايقلبوها بالضحك..هي لي ما خلات لبنادم فين يحملها ولا يرحم فيها عظم صحيح..مدوزاها على الراس لكبيرة والصغيرة فهاد الدوار وبغيتيهم يحزنو عليها..غير خليها زايدة فعماها ربي شوطها فالدنيا ومزاااال يشوطها فلاخرة غير تصبر..\n\nتلمسان:سيري سيري جيبي تيليفونك..ولي كيعرف بانا يمشي يدعيه يمشي يخراو كاملين\n\nمونية:هههه شفتي لي كتفهم\n\nناضت مونية خرجات وخلاتهم هما جالسين كيضحكو وتالاسين غير كتبسم وسط منهم وهما كيقشبو على لكبيرة ويعيبوها حتا رجعات مونية بتيليفونها وطلقاتلهم الشعبي..وتحزمو بثلاثة كيركزو عليه نااشطين مع راسهم..\n\n🍂فالدنيا أ إنسان دير وقيس..\n\nيجيك يوم وحسابك يرجعلك وتخلص..\n\nراه الدنيا تعيااا فوجهك تفرنس..\n\nيجي نهار وتقلب عليك وفوجهك تعبس.. 🍂\n\nشطحو حتا عياو وتالاسين غير كتشوف فيهم بدون تعبير..حتا ترمات كل وحدة فيهم على سداري كينهجو وكيقطرو بلعرق..\n\nمونية:الله يااااا ربي ركزة وا شمن ركزة..بردت هوايشي\n\nنفيسة:اووووف سخغت\n\nتلمسان:(حاطة يديها على كرشها)المساخط كرشي ناضت تحرقني..اححح بناقص\n\nمونية:اهياتي مالك..ضرك جنبك!\n\nتلمسان:اووف وا فيا ديك خيتي..راه باينة ايشدني وجعها\n\nنفيسة:علاش جاتك!\n\nتلمسان:اممم جاتني الحمد لله\n\nنفيسة:(تنهدات)سعداتك رتاحيتي..انا راها مخلياني جالسة على أعصابي..فوقاش تجيني ونتهنى\n\nتلمسان:ماتخافيش ما ايكون غير لخير إن شاء الله\n\nنفيسة:اختيييي والله وهزيت شي كرش من عند الشارف حتا نقتل راسي..الموت ولا نحمل منو..انا كنتسناه غير فوقاش يودع ولا يطلقني ونرجع نعيش حياتي..اما الا مشيت حتا حملت صافي غير نمشي نرمي راسي\n\nتلمسان:فمك لحسو كلب..ما اتحملي لا نتي لا انا..ربي كريييم غير تهناي..احححح كرشييييي اوووف\n\nمونية:صبري هانا نمشي نطبخلك اللويزة شربيها على الله\n\nتلمسان:اه اختي عتقيني\n\nناضت باغة تخرج وناضت عندها تالاسين شداتلها فجنابها وزيرات على حوايجها\n\nمونية:مالك احبيبة..بغيتي تمشي معايا!\n\nتالاسين:حركات راسها باه\n\nمونية:(كتمشطلها شعرها بيديها)خفتي؟\n\nتالاسين:الصمت\n\nمونية:واخة اجي معايا\n\nشداتها من يديها وداتها معاها للكوزينة لقاو لخدامات جالسين كيكركرو ويوشوشو بيناتهم..توجهات للبلاكارات جبدات لويزة وتالاسين غير لاصقة فيها وكتشوف فالخدامات بطرف عين خيفانة منهم حتا طبخاتها وكباتها فكاس كبير وخرجات شادة فتالاسين..\n\n🍂 🍂 🍂 🍂\n\nدازت سيمانة..سيمانة كانو سكان دار الشيخ عايشين هانيين..لكبيرة لي تحررها عليهم من نهار داوها ما رجعوها..شدات لفراش فالسبيطار..سنسولها تهرس واظطرو يديرولها عملية ولكن أمل باش أنها ترجع تمشي كان ظئيل وظئيل بزااااف حيث عظمها صعيب يرجع كيما كان بالنسبة لسنها..بلا لحمها لي تشوط وما وصلات حتا كانو تنبلو فيها لحرقات..والشيخ لي كان معيشهم العذاب بقى حداها من نهار هبط لمدينة مزال ما جا..جالس مقابلها ومقابل خدمتو تما..عزيز حتا هو كان مرة مرة كيطلع هاد السيمانة ويرجع وطارق رجع لقرايتو..لعرايس هبطو عندها دارو الصواب وبقات مونية مع تالاسين حيث ماكتقدرش تبقى بوحدها..أما تالاسين فحالتها وصحتها كانت راجعة لور لور..زادت ضعافت كثر ما كانت..وجهها ديما صفر وتحت عينيها كحال..رجليها متبعالها لعشوب ومزالة مرة مرة كتعقر فيها وضرها...وديما ساهية وماشي معاهم..بالها كيديها ديما لزوج ليلات..الليلة لي ماتو فيها واليديها والليلة لي قتلو فيها طفولتها..الكوابيس رجعات كتعيشهم فنعاسها وفياقها...وصوتها ما بقاوش كيسمعوه فمرة...التزمات الصمت وقررات تخلي صوتها عندها...حيث فقرارة نفسها اقتنعات انها سوى تكلمات سوى لا حتا حد ما ايسمعها..حتا واحد ما ايديها فيها..ما سمعوهاش نهار كانت كتغوت وكتطلب من شي حد يعتقها فعلاش اتمحن راسها دابا وتهضر..واقتنعات بلي سكوتها حسن من كلامها..\n\nكانت جالسة كعادتها فوسط تلمسان ومونية ونفيسة..مقنتة فوق السداري وهما كيضحكو ويتفرجو ومجموعين على كاس دأتاي..الشمس كانت بدات كتغرب والليل بدى كيطيح..كتشوف فيهم وصوت ضحكاتهم وجمعتهم كتفكرها بصوت ضحكات مها والخدامات فلفيرمة...حتا هما كانو كيتجمعو هاكة...مرفوعة وبالها ماشي معاها وعينيها مفيكسيين على كاس دأتاي لي برد وهو محطوط قدامها...حتا فاقت على صوت تحنحينة قوية وصوت شهقاتهم وحبسو الضحك لي كانو قالبين بيه الصالة...وعم السكووووووت..\n\nهزات راسها فالباب ببطء واذا بيها كتصدم..خرجات عينيها فيه وزيرات قبضتها على لمخذة لي بجنبها وبدات كتقفقف فبلاصتها والسيناريو ديال دوك الليالي كيدوز قدام عينيها..فلبلاصة عينيها حمارو وتغرغرو بدموعها ومونية والتباقي كيشوفو فيه مبهوضين..\n\nالشيخ:احححم احححم..السلام عليكم\n\nالجميع:وعليكم السلام\n\nناضو متابعات كيبوسولو يدو ويسولوه على أحوالو وهما كيترعدو منو ورجعو بعدو عليه وهو قلب عينو كيشوف فتالاسين بابتسامة\n\nالشيخ:مالها مراتي الجديدة..ياك ما حشمانة هههه ما تنوضيش تسلمي على راجلك\n\nشافت فيه تالاسين مزيرة على سنانها لي كيتقرقبو وشفايفها لي كيترعدو بقوة ما مزيرة البكية ورغم ذلك دموعها هوادين..بشوفتو فيق عليها كاع داكشي لي عيشها ورجعلها حريق قلبها لي مزال ما بغى يهدن..\n\nشافت فيها مونية كيفاش خايفة ورجعات شافت فيه باغة تلاهيه\n\nمونية:ااا..عمي..كاع ما gلتيلنا..كيبقات عجوزتي!\n\nالشيخ:(عينو فتالاسين)شوية وصافي..عجوزتك باينة اتشد الركنة من دابا لفوق\n\nمونية:دارت العملية!؟\n\nالشيخ:(تبسم بسخرية فوجه تالاسين ورجع شاف فمونية)امم دارتها علاش ما gالهاش ليك راجلك!؟\n\nمونية:ااا..لا gالهالي غير بغيت نسول..كيبقات دابا وشنو gالكم الطبيب\n\nالشيخ:الطبيب gاليك محال ترجع تمشى..عظمها رشى وما ايرجعش يتجمع كيما كان..راها ماشي بنت العشرين..مهم دابا انا انطلع ندوش وجدولي شي حاجة ناكلها \n\nمونية:اه اه واخة..هي لولة\n\nرجع شاف فتالاسين كيطلعها ويهبطها ولعب بشاربو كيضحك وخرج وخلاهم هما واقفين متبعينو حتا غبر\n\nنفيسة:(بصوت خافت)تفوووو..لاش راجع لااااش\n\nتلمسان:حرارت علينا عاود..ههه بلحق سمعتو..gالك العقروشة تحشاولها الركابي\n\nمونية:اللهم لا شماتة ولكن هي لي ماخلات لحد فين يبغيها ولا يدعي معها\n\nدارو بثلاثة بيهم على صوت شهقاتها لي عيات تحبسها وخرجات وقربات منها مونية عنقاتها\n\nمونية:صافي احبيبة صافي..ششش ما تخافيش\n\nتالاسين:اهئ اهئ اهئ اهئ\n\nمونية:(دمعو عينيها)احح اربي انا هاد البنت كتقطعلي فقلبي وما صبتلها جهد..يعلم الله شنو غادي يدوز عليها باقي\n\nتلمسان:(تنهدات)شفتيه كي كان كيشوف فيها..باينة شنو فنيتو\n\nمونية:اهئ اهئ شفت شفت..صافي احبيبتي صافي كلشي ايفوت\n\nتلمسان:والله وكون لقيت كيندير حتا نهربها..ولكن انا وما لقيت كي ندير عسى هي..الرجال واقفين عند الباب ما ميخليوناش حتا نتنفسو\n\nنفيسة:اوديييي غير كتعييو راسكم بالهضرة والتخمام..خليوها تجي كيما كتبها الله..وهاد البنت هذا مكتوبها تصبر ميما صبرنا حتى يجيب الله الفرج..ودابا نوووض نتقلع نمشي نgولهوم يوجدولو عشاتو قبل ما يهبط يحيح علينا ويجمعنا كاملين بقرطاسة وحدة\n\nخرجات نفيسة مشات لكوزينة وخلات تلمسان ومونية كيتحسرو على حالة تالاسين لي ما بغاتش تسكت من لبكى وهما عارفين شكيتسناها هاد الليلة\n\nدوش وتوضى وصلى..ايييه هادو هما لي كيغطيو على وسخهم بعبائة الصلاة واللحية وتسبيح فاليد..دايرين يديهم فيد الشيطان وباليد لوخرى كيسبحو لله..ولكن الله يمهل ولا يهمل..هبط بحالو جلس فوسط جلسة صغيرة جاية فوسط الدار لي معرية كيلعب بلحيتو وموسطاجو وناشر يديه فوق السداري..تحط قدامو لعشى وكلا على خاطر خاطرو وناض وقف كيحنحن وكيدوز يدو على كرشو وعيط بصوت عالي\n\nالشيخ:تفوووووكت..تفووووووكت\n\nتفوكت:(جاية كتجري)ااا نعام اسيدي..هانا\n\nالشيخ:سيري عيطيلي على ديك البرهوشة..وgوليلها تبعني للبيت..ودغيا\n\nتفوكت:اااا شكون!\n\nالشيخ:خنزر فيها \n\nتفوكت:اااا ااه البرهوشة..بغيتي تgول مراتك تالاسين اه واخة اسيدي \n\nمشات تفوكت كتجري قبل ما يقلب فيها وخلاتو هو طلع بحالو..دخلات عليهم للصالة لقاتهم جالسين ساقرين وتالاسين معنقة مونية من كرشها وناااعسة من بعد ما شبعات بكى..ووجهها حمر وفازك بدموعها ومرة مرة كتشهق فوسط نعاسها\n\nتفوكت:ااا لالة\n\nمونية:ششش..بشوية اتفيقيها\n\nتفوكت:واغير تفيق..راه سيدي بغاها\n\nمونية:(حلات فمها)اويلي..(ضربات على فضخها)هااااااااااااااا ما gالت الشوافة\n\nعلى صوتها ناضت تالاسين مطفوجة وقفزات فحجرها مخلوعة\n\nمونية:بسم الله عليك..نتي في عار الله..والو احبيبة غير رجعي نعسي\n\nتلمسان:خلعتي البنت اصحبتي\n\nمونية:(ما جوباتهاش شوفات فتفوكت)سيري gوليلو لقيتها ناعسة\n\nتفوكت:ولكن..\n\nمونية:سيري وبلا هضرة بزاف..يله تحركي\n\nتفوكت:واخة..لي بغيتي\n\nمشات تفوكت وخلاتهم هما شي كيشوف فشي ومونية قارقة على تالاسين لي بدات كتغفى فحجرها عاود حتا سمعو غواتو لي قفزهم\n\nالشيخ:فيقيييييييهاااا..تحركي جيبيها يله..تحركييييييي\n\nتفوكت:(مخلوعة)وووو..واخة اسسس..اسيدي هي لولة\n\nهبطات عاود كتجري ورجليها كيتزاgلو حتا وصلات عندهم لقاتهم مخرجين عينيهم وتالاسين ناضت تجلسات كتحك فعينيها وتشوف فجنابها\n\nتفوكت:(شافت فتالا)تالاسين..نوضي تكلمي لسيدي بغاك\n\nشافت فيها تالاسين باستفهام مزالة دايخة بالنعاس وكتحك فعينيها لي كيضروها بلبكى..شافت فيها بعدم فهم ورجعات شافت فمونية وتلمسان ونفيسة لي كيشوفو فيها....\n\nتفوكت:راه gلتلك نوضي تكلمي لسي الشيخ بغاك..راهو كيتسناك فبيتك\n\nخرجات فيها تالاسين عينيها وشافت فمونية لي جالسة حداها بخوف وكتحرك راسها بالنفي وزيرات على دراعها كتبكي\n\nتالاسين:اههئ اهئ اهئ اهئ\n\nشافت فيها مونية وزيرات عليها كتبكي معاها ودوز يديها على راسها\n\nتفوكت:الالة راه سيدي كيتسناك نوضي تكلميلو دغيا\n\nنطقات تالاسين كتبكي من بعد أيام وأيام دوزاتها فصمت\n\nتالاسين:(مزيرة على مونية)ما تخلينيش عافاك اههئ اهئ اهئ اهئ ما نمشيش اههئ اهئ اهئ\n\nمونية:احححح اقلبييييي اهئ اهئ اهئ\n\nتسمع صوت الشيخ من لفووق عيط بصوت عالي: تفووووووووووكت\n\nتفوكت:هيييييه..نوضي زيدي نوضي دغيا ايقتلني انا وياك\n\nقربات منها كتجرها من بين يدين مونية وهي يابسة علبها ما بغاتش تطلق ومونية ما فجهدها ما دير من غير تبكي وتسلم أمرها للأمر الواقع\n\nتالاسين:لاااااا لاااااا ما بغييييتش اهههئ اهئ اهئ ما تخلييينيييييش عااافاك اهئ اهئ اهئ gولها تخليني اهئ اهئ اهئ ما نمشيش عندو اههئ اهئ طلقييينيييي لااااا..عافاك اخالتو ما تخليهاش تاخذني عندو عافاك اهئ اهئ اهئ \n\nحنات راسها مونية كتبكي وفكاتلها يديها من دراعها لي مزيرة عليها حتا فكاتهوملها وقلبات وجهها كتبكي وتفوكت جراتها خارجة بيها وهي كتنقز وتغوت تطلقها وطيحلها فالارض وتشوف موراها فيهم كترغبهم وترجع تشوف فتفوكت وتطلبها طلقها\n\nتالاسبن:عافاااكم gولها تخلييييني اهئ اهئ اهئ ما نمشييييش طلقيييني اههئ اهئ خااالتووووو عافاك اهئ اهئ اهئ وااااااا لاااااا عااافاكم اهئ اهئ اهئ اهههههئ يمااااااااااا وااا يماااااا اهئ اهئ اههههئ\n\nطلعاتها تفوكت بصعوبة فالدروج وهي كتجابد معاها وتنقز من بين يديها حتا وصلاتها حدى البيت وهي تزيييد فحدة صوتها كتغوت وتقول ما غوت حتا تبح صوتها\n\nتالاسين:وااااااااااااا لاااااااااا طلقوووووووني اعععععععععع اهئ اههههئ اهئ ماااااا نمشيييييش عندووووو اهئ اهئ اهئ عتقوووووووني اهئ اهئ خااااالتوووووو واااا خالتووووو اهئ اههههئ اهئ (شافت فتفوكت) عافاك طلقيني عاافاك اهئ اهئ اهئ عافاك اخالتو عافاك عافاك نبوسلك يدك عافااااااااااك اهههئ اهئ اهئ\n\nتسمعات الحلة دالباب مجهد ودارت تالاسين تشوف موراها..مع الدورة مع حسات بيديها تجبدات من بين بدين تفوكت وهو كيجبدها دخل للبيت وهي كتماطى تشد فتفوكت وطلب فيها تعتقها..شافت فيها تفوكت بحسرة وحنات راسها وزادت..وخلاتو هو جرها بالجهد ودخلها للبيت وطرق بالساروت ودار كيشوف فيها بابتسامة وكيقرب منها بخطوة وهي كترجع فحالها لور. .\n\nالشيخ:غزااااالة ابنت لحرام..غير مك محطوطة ومزال يزكى لحمك وتزياني كثر(عض على شفايفو) اححححح اجي عندي قربي\n\nتالاسين:اهههئ اهئ اهئ بعد منيييي اهئ اهئ خليني نمشي بحاالي اهئ اهئ اهئ\n\nالشيخ:ههه وما تبقايش مع راجلك تونسيه\n\nتالاسين:اهههئ اهئ خليني نمشييي \n\nقرب منها ومد يدو لشعرها شدو بين صباعو..وهزات يديها ضرباتلو يديه بعداتها على شعرها ورجعات لور كتبكي وتقنتات فجنب الحيط جالسة وراسها بين رجليها..\n\nتالاسين:عافاك خليني نمشي بحاااالي اهئ اهئ اهئ خليوني نمشي..خليوني اهئ اهئ شنو بغيتو مني اههئ اههئ\n\nشاف فيها بعدم مبالاة وتمشى ببطء بعد عليها..قرب فوق لكوافوز وجلس كيشوف فيها..هز علبة أدوية كانت فوق منو خذا منها حبة وهبط عليها بكاس دالماء وجلس كيشوف فيها ومستمتع بخوفها لي كيحسسو بقوتو\n\nتالاسين:(بصوت خافت)يااا ربي مابقالي حد من غيرك يااا ربي عاوني اهئ اهئ اهئ يا ربي عاوني اههئ اهئ اهئ يااا ربي ديني عندك اههئ اهئ اهئ\n\nتهزات من مكانها بقوة على غفلة وتم غادي جارها جيهة لفراش\n\nتالاسين:لاااا لااااااا اههئ اهئ اهئ خلييييني اهئ اهئ اهئ ما ديرليش داكشي اهههئ \n\nالشيخ:ما تخافيش ايعجبك غير اجي \n\nتالاسين:لااااااا واااا عتقوووووووني \n\nطاحتلو فالارض يبسات ما بغاتش تنوض وهو كيجر فيها بقوة حتا كتحس بيديها تفكات..دمو سخن بقوة ما كيتجابد معاها والحبة بدات كدير مفعولها..طلق منها وحنى هزها من تحت دراعها وهي كتفركل وتقمشو من وجهو ورماها فوق لفراش وترمى فوق منها كينهج وكيبوس فيها بلهفة..هاد المرة كان اعنف من المرة لي سبقاتها..ناعس بثقلو كامل فوق منها وهي كي الكميشة تحت منو..كيبوس فيها من كل قنت وكيحط فمو على فمها حتا كتبغي تخنق..غوتاات..ضربات..قمشات..وهو وتقول واش حن ولا هز راسو عليها..نصلها التيشورط والديباردور لي كانت لابساهم وخلاها عريانة من لفوق..بانلو صدرها لي مزال عاد كيبان ومنفوخ شوية ونزل عليها بحال الجيعان وهي تحت منو تغوت وتقول ما غوتات\n\nتالاسين:حراااام علييييك اهئ اهئ اهئ خليني ما بغيييتش ما بغيييتش اههئ اهئ اعععععععع اهئ \n\nالشيخ:(كينهج ويقطر بلعرق فوق منها)ششش..ايعجبك ايعجبك \n\nكان أبشع واكثر المواقف إشمئزاز تقدر تحط فيه شي بنت وخاصة بنت قدها..ولثاني مرة حسات بسروالها كيتسحب من بين رجليها وكيفتحهوملها وفنفس الوقت سادلها فمها بفمو حتا تقطعات فيها النفس...\n\n🍂إنه فوقي يا أمي..يستلذ بي وبطعم فمي..يلامسني مستمتعا بجسمي..وقطرات عرقه المنبعثة رائحته تتساقط فوق لحمي..يغرز أصابعه ولا يبالي لألمي..يقبلني عنوة ولا يهتم لسليان دمي..أنا أتألم يا أمي..فهل اموت اليوم ويتحقق حلمي..هل أموت وألحق بكم وأحضى بنعيمي..أم أن قدري أن أضيع وسط همي..🍂#كتاباتي\n\nأبشع الجرائم فحق أي أنثى هي الإغتصاب..فاش كتغتاصب بنت فهي كتقتل بالبطيء..كضيع وكيضيعو أحلامها وكضيع حياتها..والأبشع من أنك تغتاصب أنثى هي أنك تغتاصب طفلة..\n\nزيرات على عينيها بقوة كأنها كتحاول تقنع راسها بلي هذا كابوس واتفيق منو كيما فاقت من لي سبقوه..ولكن لا هو مزال فوقها..مزالة كتحس بموسطاجو كل مرة كيغطيلها فمها ومرات اخرى كتحس بلحيتو كتكها فأماكن اخرى..مزالة كتحس بوزنو الثقييل فوق منها حابس نفسها لي كطلعها بصعوبة..مزالة كتحس بلحمو لعرقان كيقيسها ومزالة كتحس بيديه كيحاولو يفتحو رجليها وكل مرة كيقيسها ففخضها لي مزال ملفوف بالفاصمة..زيرات على رجليها بكل ما عندها من جهد كتعصر تحت منو وهو يديه لتحت وراسو لفوق محاوطها ومقيدها من كل جيهة..وفجأة..حبس عن الحركة..وبصعوبة هز راسو من فوق منها وهو كيتوجع ويتعصر..سكتات كتشهق وتشوف فيه..كان فوق منها مكالي بيد ويد اخرى حاطها فوق قلبو..عينو فعينها وهو كيضغط على فكو بقوة..كيتعصصر بقوة حتا تنفخات عروق عنقو..وجهو حمااار وهو كيحاول ينطق بشي كلمة ولسانو ما كيطاوعوش..كيحل فمو ويرجع يسدو فحال المقجوج..\n\nالشيخ:قق..اا للما..ااا اااااااااااي \n\nزير بقوة على جيهة قلبو وزير على عينيه مغمضهم..وفجأة حلهم على جهدو كأنه تصعق بشحنة كهربائية..وبدون سابق إنذار طاح فوق منها بثقلو كامل..يديه مرخيين..ووجهو مخشي فعنقها..بقى على نفس الحال كيفركل مرة مرة كي الحولي المذبوح وهو عريان فوق منها حتا جمد عن الحركة فمرة..سقرات تحت منو مخرجة عينيها فالسقف وبيديها الصغار كدفعو من كتافو ينوض ويبعد عليها حيت ثقل عليها وما بقاتش قادرة تنفس وفنفس الوقت كتشهق بلبكى..حركاتو وعودات وهو ما كيتململش..جماد لا حركة لا سكون..دورات وجهها للجنب كتشوف فوجهو لي رجع مقابل معاها وغوتات على جهدها منين شافت شكلو وهو مخرج عينيه وحال فمو..خلعها بشكلو وعرفاتو مات..اه مات فوق منها..وبهستيرية بدات كتغوت وتضرب فيه وتدفع فيه وهي أتحماق..كتدفعو بيديها ومبعدة وجهها عليه ما بغاش تشوف وجهو لي كيخلع..بغات تحماق تحت منو عاد باش فكات نصها الفوقاني من تحت منو وخرجات كتجر فرجليها وتركل فيه وتدفعو برجليها حتا تفكات..وناضت كتبكي وتغوت وتشوف موراها كي الحمقة وهي عريانة غير بالسليب..ومباشرة توجهات للباب كتحاول تدور السوارات ويديها كيرجفو ما طوعوهاش حتا ما قالت فتحاتو وخرجات بلا ما دور موراها كتجري فلكولوار وتغوت وهي حالتها حالة..هبطات كدردب فالدروج جتا بغات طيح وشدات فلحديدة دالدروج ورجعات استأنفات الجري ديالها وكتغوت بهستييرية هربانة فوسط الدار حتا دخلات فكتلة وضربات فيها ورجعات لور هرباة ومخلوعة..\n\nتالاسين:اععععععععع اهئ اهئ اههههههئ \n\nشداتها مونية كتجرها لعندها وهي مبهوضة من حالتها..عريانة قدامها غير بالسليب وشعرها مشنتف كلو وخناينها سايلين..\n\nمونية:ششش..تالاسين..تالاااسين..صافي صافي..هانا\n\nشافت فيها تالاسين كتبكي وتعنتلها لفوق وتشير بيديها بحركات غير مفهومة فحال المجنونة..حتا وقفو عليهم باقي الخدم وتلمسان ونفيسة لي كانو مزالين جالسين فالصالة كيسمعو غواتها من لفوق ويتحسرو عليها..\n\nتلمسان:(ضربات على صدرها)اربيييييييي على لبنية اهئ اهئ اهئ\n\nمونية:(كتحاول تعنقها وتهدنها)ششش صافي احبيبة..نتي في عار الله اهئ اهئ صافي راكي قطعتيلي فقلبي صافي اههئ بسم الله عليك\n\nتالاسين:بعديييي منيييي اهئ اهئ اهههئ بعدو مني كلكم اههئ اهئ اهئ اعععععععععععع طلقيييني مااااات مااااات..مااااتووووو اهههئ اهئ اهئ كلشي ايموت كلشييييي اهئ اهههئ اهئ\n\nجات تلمسان كتجري رمات عليها ليزار لي مشات جابتو من بيتها ستروها بيه وهي تكمشات بيه وتقنتات فالحيط ولي حط يدو عليها كدفعو وتغوت..\n\nمونية:شكون مات..شكتgول!\n\nتلمسان:اا..ما عرفت(خرجات عينيها)فين هو الشيخ..علاش خلاها تخرج..ياك مااااا!\n\nمونية:(ضربات على فخضها)اويلي..مااااااااات\n\nطلعات مونية كتجري وكلشي تابعها باغيين يشوفو واش لي طاح فبالهم بصح..وخلاو تالاسين واقفة بوحدها مكمشة فغطاها وكتردد كلمة وحدة على فمها\n\nتالاسين:اتموتو..اتموتو اهئ اهئ اهئ\n\nوقفات مونية فباب البيت لي مترع كتنهج ودخلات بشوية كتقلب بعينيها..غير قشعاتو دورات وجهها ما قادراش تشوف شكلو وهو ناعس على كرشو كيما خلقو مولاه..ما لابس حتا حاجة تسترو..وبقات عاطياه بالظهر حاطة يديها على فمها وكتشوف فالباقي لي واقفين عند الباب كيشوفو فيها..كان شكلها كافي باش يأكد ليهم شكوكهم..ودخلو وحدة مور وحدة كيطلو..حتا تسمعات غوتة من صوت إحدى الخادمات..\n\nاستنفرو أصحاب الدار او بالأحرى ناس لقبيلة كاملين..داع خبر موت الشيخ وسط أهلها ووصل لولدو وحفيدو وحتى لكبيرة لي فلمدينة..ومع طلوع ضوء الصباح بداو الناس كيتوافدو عليهم والداخل كثر من لخارج وشي غادي شي جاي..وصوت القرآن كيتردد فأنحاء المنزل..كانت الوجوه كتبين الحزن والقلوب مخبعة كمية من الشماتة فيه..مشى وما خذا من الدنيا غير الذنوب وخلا دعاوي لبلا موراه..وفوسط ديك المعماعة كانت تالاسين مخشية فالبيت مكمشة فالقنت دالحيط ببيجامة سروال والتيشورط ديالها وشعرها مزال مشعكك من لبارح..مخشية فالقنت وعينيها خارجين قدامها ويديها مزيرين على رجليها لي جامعاهم عندها..صورتو وهو ميت فوق منها ما بغاتش تمحالها من بالها..المنظر ديالو هو كينهش فلحمها مزال مصور قدام عينيها..غواتها مزال كتسمع صداه فوذنيها..ولحريييق..لحريق لي كيحفر فقلبها وكيخليها نهار على نهار تذبال مزال كيحفر فيها..تحطات يد على كتفها وناضت قافزة وغوتات مرعودة..\n\nطارق:ششش..غير انا غير انا..تهدني ما تخافيش\n\nتالاسين:(كتبعد لور)اهئ اهئ اهههئ\n\nطارق:(كيحاول يقرب منها)تهدنييي ما غنديرلك والو..غير تهدني..\n\nبعد عليها بخطوات للخلف ووقف كيشوف فيها بابتسامة عذبة على وجهو..وهي تقنتات كتشوف فيه من بعيد وكتدمع والخوف باين من عينيها وذاتها لي كترجف..كان فرحان بشوفتو ليها والحاجة لي ضاراه أنه فرحان بموت جدو..هو اصلا ما كانش قريب لجدو وزاد تكره فيه من مور ما تزوج تالاسين..ودابا..تالاسين لي كان كيقيل وبات يفكر فيها ها هي دابا قدامو حرة طليقة وما مقيدها لا شيخ لا والو وحبو الاول وحلم المراهقة ديالو يقدر يتحقق..\n\nطارق:ما عرفت واش نgوليك مبروك ولا البركة فراسك(ضحك بسخرية ورجع شاف فيها مطولا)..كي دايرة لباس!!!!\n\nما جاوباتوش وبقات واقفة وكتشوف فيه بنظرات غريبة..\n\nطارق:علاش كتبكي..صافي ياك لي كان كيبكيك ها هو مشى..وا مسحي دموعك\n\nقرب خطوة ماد يدو باش يمسحلها دموعها وهي تخبع وجهو بيديها وبدات كتبكي..\n\nتالاسين:بعد مني اهئ اهئ اهئ..\n\nطارق:(رجع لور)صافي..على خاطرك هانا..غير gوليلي بغيتي شي حاجة..نجيبهالك..فيك الجوع..كليتي!؟..\n\nتالاسين:الصمت\n\nطارق:غير ه..(قاطعو صوت الباب لي تفتح)..\n\nمونية:طارق! شكادير هنا!\n\nطارق:ااا..والو..غير كنت كنهضر معاها..اا سمعتها كتبكي وجيت نشوف مالها..\n\nمونية:اه واخة..خليها انا انشوفها ونتا سير تكلم لباك راه فلخيمة دالرجال شوفو شبغاك يمكن ايخرجو جدك دابا..سير اولدي وقف معاه ما تخاليهش بوحدو...\n\nطارق:(شاف فيها وشاف فتالاسين)ااا واخة الواليدة..(تنهد)لي بغيتي..\n\nشاف فتالاسين مرة اخرى ودار خارج بحالو ورجليه ثقالين عليه وهو كل مرة يدور ويشوف فيها وهي واقفة فمكانها كتشوف فمونية لي كتهضر معاها وكتشوف فيه حتا خرج..\n\nمونية:شش مسحي دموعك..(شافت فالباب لقاتو خرج)شوفي تالاسين..سمعيني وركزي معايا مزياااااان\n\nتالاسين:شافت فيها\n\nمونية:تبغي تمشي من هنا!\n\nتالاسين:(خرجات عينيها وبلا ما تفكر حركات راسها بالايجاب)اه اه اهئ اهئ اهئ بغيت نمشي بحالي اهئ اهئ...\n\nمونية:ششش الا بغيتي تمشي مسحي دموعك وسمعيني!!!\n\nتالاسين:(مسحاتهم بكفها بسرعة)واخة واخة..\n\nمونية:عندك حل واحد الا بغيتي تمشي..هو تهربي من هنا ودااابا..حيث دابا لجنازة وكلشي ملاهي وكلشي مرون وما اتلقايش فرصة حسن من هادي..\n\nتالاسين:اه اه واخة نمشي دابا اهئ اهئ نمشي بحالي..\n\nطلقات من يديها بسرعة متوجهة جيهة لباب حتا رجعاتها..\n\nمونية:صبري..اجي لهنا..انا لي انخرجك باش ما يشوفك حد..بلحق قبل اجي معايا..\n\nجراتها وتوجهات لبلاكار دالحوايج لي فيه حوايجها لي شراولها وجبداتلها صباط خشاتولها فرجليها وجاكيط ديال الكيطمة لبساتولها وخشات يديها فجيبها جبدات منو البزطام وجبدات منو مبلغ 800 درهم خشاتولها فالجيب دالجاكيطة وسداتلها عليه بالسنسلة...\n\nمونية:هانتي هادو خبعيهم مزياااان عنداك ضيعيهم..ودابا سمعيني..انخرجو انا وياك ياكي واتبعيني بلا حس واخة!\n\nتالاسين:(كتمسح عينيها)اه واخة..\n\nتبسمات فوجهها وجراتها موراها وخرجات كدور بجنابها وحاضية عنداك يخرجلها شي حد..واخة لخدامات فلكوزينة ملهيين مع غذا لجنازة ولعيالات فالصالة الا وخاصها ترد بالها..وقبل ما تهبط فالدروج تلاقاتهم تلمسان لي طالعة كتجري شافت فمونية بخوف ورجعات شافت فتالاسين وهبطات عنقاتها وباستها بقوة وتالا غير كتشوف فيها وملهوفة تخرج...\n\nتلمسان:(كتبكي)الله يحفظك يا ربي ويبعد عليك ولاد لحرام ويعوضك بأيام لي تنسيك هاد جهنم لي دوزتي هنا..تهلاي فراسك احبيبة اهئ اهئ ردي بالك من بنادم والله يكون معاك(باستها مرة اخرى) الله يعاونك اهئ اههئ..يله ديها قبل ما يجي شي حد..اولا تسناي نسبقك نخويلك الطريق...\n\nمونية:(باسى)واخة \n\nهبطات تلمسان فالدروج كتشوف شكون كاين ما لقات حد فوسط الدار كلشي ملاهي وخرجات كطل برا على الرجال لقاتهم كلهم غابرين ورجعات دغيا كتجري وعيطاتلهم من تحت الدروج وجراتها مونية وهبطات بيها دغيا قبل ما يجي شي حد..\n\nخرجو كيتسلتو وحاضيين جنابهم وقلبو الدورة مور الدار عكس وجهة المقبرة..وقفو وحنات موتية لمستوى تالاسين كتهضر معاها وتدوز يديها على شعرها\n\nمونية:دابا سمعيني اتالاسين..شفتي هاد الطريق(نعتاتلها)اتمشي معاها نيييشان اتجري وما اتشوفيش موراك حتا تخرجي فشانطي وغير توصلي لتما وقفي فالجنب وتسناي حتا تشوفي شي طوموبيل شيريلها توقفلك وgوليلهم يديوك لمدينة واخة!\n\nتالاسين:(حركات راسها)\n\nمونية:وردي بالك وقفي غير فالجنب ولفلوس لي عطيتك خبيهم حتا تحتاجي شي حاجة وفاش توصلي لمدينة سولي الناس على الميتم فين جا..سمعتيني الميتم وسيري ليه فهمتيني!!!\n\nتالاسين:اه\n\nتلمسان:(حنات باستها)حضي راسك احبيبتي وربي ييسر أمرك ويبعد عليك ولاد لحرام اهئ اهئ \n\nمونية:(تنهدات حابسة لبكية)الله ينجيك وينور طريقك ابنتي(عنقاتها)الله ينجيك ويحفظك..ربي معاك اهئ اهئ(بعدات عليها ودفعاتها بالزربة)يله جري اتالاسين وما ترجعييش جري..جري وما دوريش وراك..\n\nطلقات منها تالاسين وعطات رجليها لريح تجري وتقول ما جرات..هابطة فلحدورة وكترمي رجليها فلحجر والشوك هما وفين جاو وكتشهق بلبكى..ما عرفاتهم دموع القهرة ولا دموع الفرحة أنها أخيرا خرجات من ديك الدار..جرات جرية واحدة وكيما قالتلها مونية ما رجعاتش دارت موراها والشانطي كيبانلها بعيد فقاع الجبل..\n\nمونية:(متبعاها بعينيها)قلبي ضرني اختي اهئ اهئ عنداك توقعلها شي حاجة!\n\nتلمسان:(تنهدات)ما عندنا ما نديرو اختي..اللهم هاكة ولا تبقى هنا يزوجوها لشي حد اخور راه ما يفلتوهاش ونتي عارفة... الشيخ مشى اه...ولكن نخافو غير ترجع لكبيرة وتعطيها لشي حد ولا تدوز عليها عذاب القبر..هاديك واخة تشلل محااااال تهد..\n\nمونية:واخة هكاك مزالة صغيرة والدنيا ما كترحمش وهي بوحدها\n\nتلمسان:العين بصيرة واليد قصيرة وهي ربي معاها وحاااتاشة ربي واش يخليها..انا براسي ضارني قلبي عليها ولكن ما صبتلها جهد \n\nمونية:اخخخخ الحمد لله ربي يحفظها..(مسحات دموعها) زيدي ندخلو قبل ما يحس شي حد زيدي..\n\nتلمسان:يله دخلي قدامي!!\n\nجرات حتا سخفات وما وقفات حتا وصلات لشانطي..وحنات شادة فركابيها كترد النفس وكلها كتزرزر بالعرق ووجهها حمر ومخلط بالدموع والشمس ديال النهار كتحرق خاصة وان الصيف دخل..ردات النفس شوية وهزات راسها كتمسح دموعها وعرقها لي تخلطو فوجهها وفخضها عاطيها الحريق حيث عقراتو بقوة ما جرات وهو مزال ما بغا يبرالها مزيان..ووقفات شحال وهي كتسنى شي سيارة دوز ولي دازت ما كتوقفلها تسنات وتسنات حتا عيات وهي واقفة وتقنتات تحت شجرة مغطية من الشمس ورادة لبال لطريق..جلسات كتخمم وتفكر فكاع هادشي لي داز عليها..وكل ما تفكراتو كل ما كتحس بقلبها ايخرج وما كتقدرش تحبس دموعها..بكات فهاد المدة لي عمرها بكاتو فحياتها..وخسرات فهاد المدة كاع ما عطاتها الدنيا..الام الاب الفرحة الطفولة الضحكة وزيد وزيد كلهم تسرقو منها وهي ما بيديها حيلة...\n\nتهزات وقفات بالزربة منين بانتلها كاميون جايا من بعيد ووقفات فجنب الطريق كتشالي بيديها حتا قربات منها الكاميون وفرانات عند رجليها وطل عليها راجل من بين ثلاثة دالرجال من السرجم كيهضر معاها وكيطلع ويهبط فشكلها وحالتها لي ما تقدرش تقول عليها مزيانة..\n\nالرجل:مالك ابنتي..شكاديري هنا!!\n\nتالاسين:(بترجي وكتضرب بيديها على فمها)عافاك اعمو وصلني معاك لمدينة عافاك يرحم ميمتك عافاك اهئ اهئ اهئ..\n\nالرجل:ياك لباس..فين هما واليديك ؟؟ شكاديري هنا بوحدك؟؟\n\nتالاسين:اهئ اهئ ما عنديش..هما ماتو..عافاك ديني لمدينة معاك عافاك وصلني ولا بغيتي ها هما لفلوس نخلصك عافاك اهئ اهئ \n\nالرجل:(باستغراب)اممم فشكل..(شاف فصحابو) اش بانلكم!\n\nالرجل2:راه ما عندها فين تركب ثلاثة دلبلايص لي كاينين هاحنا معمرينهم..شنو انطلعوها مع لكسيبة لور!!!\n\nالرجل1:(رجع شاف فتالاسين)راه ما عندك فين تركبي معانا ابنتي..ولور كاينين لحوالا تركبي معاهم!؟؟\n\nتالاسين:(بدون تفكير)اه نركب نركب اهئ اهئ غير ديني معاك اعمو عافاك \n\nالرجل1:(كيفكر)ونتي شمن مدينة باغة تمشي بعدا!!\n\nتالاسين:ااا..ما عرفت لمدينة وصافي\n\nالرجل1:(بعد وهلة)واخة يله اجي طلعي لور..\n\nهبط هو من الكاميون ودار لور وتبعاتو هي كتمسح فعينيها وفتحلها لباب لور وبانولها لحوالا بلعرام نظرا للعيد لكبير لي قرب وما بقالو غير قل من شهر وهما هابطين يبيعو كسيبتهم..شافت فيهم بصدمة لكثرتهم ما كانتش متوقعة يكونو بزاف واخة مولفة وسط لبهايم ولكن ماشي حتا لهاد الدرجة..\n\nالرجل:تقدري تركبي هنا..هانتي شفتي راه عامرة!!\n\nتالاسين:(بتردد)اه نركب..غير وصلوني..\n\nالرجل:مأكدة!!!!\n\nتالاسين:حركات راسها\n\nالرجل:واخة..يله اجي نطلعك\n\nهزها وعاونها حتا ركبات ووقفها فالجنب مقنتة مع الباب..\n\nالرجل:هانتي..وما تخافيش من لحوالا راهم ما عندهم ما يديرولك واخة..\n\nحركات راسها بالايجاب وهي جامعة يديها عندها وكتشوف فيه بطفولية حتا سد الباب..ودارت كتشوف فلحوالا والضوء الوحيد لي داخل كان من سرجم كيطل على كرسي دالشيفور..زادت تخشات فالقنت منين حسات بالكاميون تحرك وبدا كيتزعزع ولحوالا كيقيسوها كل مرة ومزاحمين معاها والريحة دلبهايم كتخنق وهي صابرة...\n\nالطريق كانت طويلة..وتالاسين واقفة فبلاصتها ما كتحركش وغير عينيها لي ولفو يقطرو بالدموع هما لي سايلين..رجليها ضروها وخاصة فخضها لي كتحس بعروقو كيخبطو.. ولحوالا كيضاربو بيناتهم ويقيسوها هي ولا يتبومبا لكاميون ويجيو عليها...الصهد والخنقة والريحة قهراتها والجوع ولعطش دنهار وليلة وهي ما قدامها غير الصبر وثم الصبر...داز شحاااال دالوقت وشحال من ساعة وتماسى الحال والمغرب أذنات عليهم فالطريق وهما عاد داخلين لوجهتهم....حسات تالاسين بالكاميون وقفات وبقات حاضية وكتصنت حتا سمعات الباب كيتحل...وما إن فتحو ضربها لهواء وبرودة الجو وفتحات فمها كتنفس وترد الروح..\n\n(الحوار مزال بالامازيغية)\n\nالرجل:هانتي ابنتي نزلي..ها حنا وصلنا لمدينة..حنا مزالين زايدين انخرجو للسوق دلحوالا ونتي ما عندك ما ديري تما..هانتي دابا راكي فوسط لمدينة صافي!!!\n\nتالاسين:(حركات راسها)واخة..شكرا\n\nالرجل:اجي نعاونك..(هبطها)يله ابنتي واش عارفة فين اتمشي!\n\nتالاسين:هااا..فين!اه الميتم..فين جا!\n\nالرجل:(كيهضر معاها ويسد على لحوالا)الميتم!!..لا والو ما عرفتشاي ابنتي..سولي شي حد من هنا وصافي...(سمع صاحبو كيعيطلو)هانا جاي اصاحبي..يله ابنتي ربي معاك..\n\nتبسملها ورجع قلب الدورة وركب فالكاميون وقلعو مرة اخرى...وبقات تالاسين واقفة متبعاهم بعينيها حتا غبرو ودارت كتشوف فجنابها حالة فمها فالسيارات لي شي غادي شي جاي والناس كثر وكثر...تبهضات فأضواء لمدينة واصواتها ورواجها لي ما مولفاش بيه خاصة فساعة المغرب لي مولفين فيها فالجبل كيكونو قراب ينعسو اولا كيتعشاو...كتشوف فجنابها هنا وهنا وهي ما عارفة فين تمشي ولا فين تصد غير مبيضة عينيها...\n\n🍂 🍂 🍂 🍂\n\nفالجبل ومن بعد ما سالات اجواء لجنازة وبقاو غير العائلة ومالين الدار مجموعين فالصالة ولخدامات كيخدمو عليهم...توجه طارق من بعد ما لقى فرصة مباشرة لبيت تالاسين باش يشوفها حيث ما بنتلوش لتحت...وصل حدا الباب والضحكة واصلالو عند وذنو دق زوج دقات ما جاوبو حد ودفع الباب فتحو ودخل كيقلب عليها بعينيه وسط الظلام...شعل الضوء ودور عينيه فالبيت ما لقاهاش واتجه للحمام كيتصنت واش يسمع شي حس...دق على بابو وعاود وعاود وعيطلها وما سمعش صوتها وزعم ودفع الباب وما كان فيه حد...استغرب فين اتكون مشات وهي ما بانتش من الصباح وما كايناش وسط الناس لتحت... خرج كيقلب عليها فالسطح وفلبيوت وفلحمامات وهو كل مرة ما كيلقاهاش كيتوتر كثر وملامحو كتبدل وقلبو كيدق بالزربة بقوة الخوف...قلب الدار كاملة وهو كيف لهبيل من هنا لهنا ويسول الخدامات واش شافوها وما لقاهاش وهبط كيدردك فالدروج حتا وقف عليهم فباب الصالة كينهج وعينيه خارجين..\n\nطارق:تالاسين..تالاسين ما كايناش!!\n\nعزيز:نعام اولدي!\n\nطارق:تالاسين الواليد ما كايناش فالدار!!\n\nنفيسة:ما يمكنش اتكون غير فشي قنت ما عندها فين تمشي!!\n\nطارق:واااا ما كاينااااش ما كاايناااش قلبت الدار قنت بقنت حسها ما كيضوووورش\n\nمونية:(كتصطنع الدهشة)اوييييلي فين اتكون مشات!!!..ياك ما تكون هربات!\n\nنفيسة:هربااااااات!؟\n\nطارق:كيفاش هربات!!!!لا ما يمكنش..ما يمكنش تهرب..فين اتمشي لا ما خاصهاش تمشي...ما خاصهااااش..\n\nخلاهم جالسين وخرج هو كيعيط عليها ويقلب فالدار وبرى الدار وفلقبيلة كااااااملة والرجال كيقلبو معاه وهو ايحماق وعقلو بغى يخرج ووصل حتا لغابة كيقلب عليها فيها وقلبو غا يسكت بقوة ما كيضرب والدمعة واقفالو عند رموشو...\n\nطارق:ياااا ربي فين مشات.. تالااااااااااسين.. تااالااااسين..فينك.. لا لا ما هربااتش..ما مشااااتش ما يمكاااانش..ما خصكش تمشي...تاااالاااااااااسيييييييين!!!\n\n🍂🍂🍂🍂\n\nأين أنت يا ذات الوجه المليح..\n\nأين ذهبت وتركتني من بعدك جريح..\n\nأحقا كما قالو هربت واختفيت كالريح..!!\n\nوماذا أفعل أنا بحالي وكيف لقلبي أن يستريح..\n\nأكنت سرابا أم حلما جميلا واليوم أنا منه أستفيق..\n\nاذا كان كذلك فإني أرغب بالغط في نوم عميق..\n\nعودي أرجوك فلم أقل لك بعد كم أحبك وأني لعينيك كنت عشيق...#كتاباتي\n\n🍂 🍂 🍂 🍂\n\nتحركات من مكانها كتمشي فين ما داوها رجليها وحالة فمها فلحوانت والضيوان وعباد الله ولباسهم وعيشة لمدينة جاتها مبدلة..كانت فعلا كينطابق عليها القول ديال عاد حطها الكار...فين اتمشي وشكون اتسول وكي ادير تعيش هنا وشنو غدير اسئلة طاحو فبالها وحارت فجوابهم...شارع كيديها لشارع وزنقة ديها لزنقة وليل طاح وهي مزالة ما زعمات تسول ولا تهضر مع حد حتا...كتسمع هضرتهم ما كتفهم فيها والو كتجيها فحال الشينوية حيث مولفة كتسمع وتهضر غير بالامازيغية والدارجة ما مولفاش بيها ابدا وما كتفهمهاش...ضرها الجوع ولعطش وشمات ريحة الماكلة جاية من أحد المطاعم لي لقاتو فطريقها ووقفات فبابو كتمنظر فلماكلة وتشهى وكرشها كتغوت ياناس إرحموني..حطات يديها على جيبها فاش تفكرات لفلوس لي عطاتها مونية وتفتحو عينيها وتمات داخلة للمطعم وهي كلها ريحة لحوالا وحوايجها توسخو شي شوية بقوة ما تحاكات مع لكسيبة ولحيوطة دلكاميون ولخلفة دشعرها لي ما كتنزلش زادت طلعات دابا حيث شحال ما مشطاتو..\n\nتمات داخلة كضور فعينيها وتسرط فريقها وشفايفها يابسين بلعطش والجوع...داخلة وكتقدم رجل وتوخر زوج كتشوف فالناس لي جالسين كياكلو مبهوضة...ما كانش مطعم شعبي وما كانش مطعم فخم...كان من المطاعم لكلاص نوعا ما...ثار شكلها ومنظرها انتباه بعض الزوار لي جالسين بينما الباقي ما شافهاش ومن بين الناس لي ثارت انتباههم كان شاب ردلها البال...\n\nيتبع..."
  },
  {
    "id": "2",
    "title": "إرحموني الجزء الثالث",
    "desc": " ثار شكلها ومنظرها انتباه بعض الزوار لي جالسين بينما الباقي ما شافهاش ومن بين الناس لي ردو ليها البال..كان شاب من لي كاغصون شافها وشاف حالتها لي ماهياش وقرب عندها بالزربة..\n\nالنادل:خرجي من هنا!!\n\nشافت فيه تالاسين مبرقة ما فهماتوش شنو قالها وبقات غير واقفة مبيضة عينيها..رجع قالها تخرج وهو كينعتلها لبرى و بنضراتو الحادة فهمات بلي كيجري عليها..\n\nتالاسين:(بصوت خافت كأنها حشمانة) ريخ أدشخ (بغيت ناكل)\n\nالنادل:نعااااام!! شكتخربقي عليا..خرجي من هنا الله يرضي عليك يله ما خصنا صداعات..\n\nشدها من يديها مخرجها وهي كترغب فيه وعينيها دمعولها كالعادة..\n\nتالاسين:عافاك اعمو ياغي لاز..عافاك اهئ اهئ(عافاك اعمو فيا الجوع)\n\nالنادل:(خرجها برا)راه ما كنفهمكشي شكتقول..مشي الله يرضي عليك يله\n\nتالاسين:عافاك اهئ اهئ ريخ أدشخ عافاك اهئ اهئ(بغيت ناكل عافاك)\n\nالنادل:ما فهمت والو..هاكي ها عشرة دراهم ويله مشي من هنا!!\n\nجبد عشرة دراهم بالزربة من جيبو وحطهالها فيديها وهي كتشوف فيه وتدمع..بقات غير حالة يديها وكتشوف فديك عشرة دراهم وهو كيدفعها تبعد من حدا باب المحل حتا بعدها وخلاها واقفة كتشوف فالعشرة دراهم مبهوضة..عارفة بلي هاديك كتسمى صدقة وتفكرات فاش كان باها كيغوت عليها ويقولها ما تشديش لفلوس من عند شي حد ما كتعرفيهش..زادت كتبكي كثر فاش تفكراتو وبلا ما تخمم رخات ديك لفلوس طاحت من يديها وزادت كتخلف ببطء..كتمشى وتشوف فالناس شي ضاحك شي مزروب شي غادي مهموم..كتسمعهم كيهضرو وما كتفهم من كلامهم والو كأنها فبلد اجنبي..كتقلع شي كلمات لي كيتشابهو مع اللغة العربية لي قراتها والتباقي حتا حاجة..وبقوة الجوع لي فيها ما بقاتش فكرات فشي حاجة خرى وحتا قضية دار الايتام مشات من بالها هاد الساعة..همها هو تاكل وتشرب..وهي غادة فطريقها كتبكي فصمت دازت من حدا احد المحل لبيع المواد الغذائية وبانتلها الثلاجة فبابو عامرة بالماء وبانولها السقايط لمشكلين والخبز ووقفات كتشوف فيهم من بعيد وكتسرط فريقها..وحتا كتبغي دخل وكتفكر المنظر لي دارلها النادل وكيفاش جرى عليها وكتراجع..بقات لمدة لابأس بيها كتشاور تدخل ولالا ومن بعد ما غلبها الجوع صافي تقدمات بخطوات مترددة ودخلات للحانوت وقبل ما توقف قدامو حلات سنسلة دجيبها وجبدات منها ورقة 100 درهم ومداتهالو هي لولة..بقى كيشوف فيها باستغراب وشدها منها..\n\nالبائع:شني بغيتي!\n\nشافت فيه ما فاهماهش ومن بعد بدات كتنعتلو غير بيديها لأي حاجة بغاتها واول حاجة خذات هي قرعة دالماء لي غير شداتها زربات تفتحها وما قدراتش حتا حلهالها هو وطاحت عليها بلا بسم الله كتgرgب بقوة الشحفة لي فيها..خذات داكشي لي بغات وردالها الصرف رداتو لجيبها وسدات عليه وخرجات هازة ميكة فيديها ودارت جلسات فجنب الباب عند العتبة ديال احد المباني كتاكل بشراهة وكتاكل شوية من كل حاجة وهي فغمار اكلها هزات راسها وبانتلها بنت قدها او اكبر منها بشي حاجة قليلة..كانت كتشوف فيها وتشوف فداكشي لي كتاكل وحالتها ما كانتش حسن من تالاسين وإنما أسوء..ملابس موسخة وصندالة مقطعة وشعر مشنتف وتقاسيم وجهها الهزيلة كانت جميلة..تبادلو النظرات لفترة وتالاسين كطلع وتهبط فيها شافت حتا عيات وجبدات بيمو من داكشي لي شراتو ومداتولها ومداتلها عصير وطارت عليهم البنت لوخرا وجلسات حداها كتفتح فيهم وبدات كتاكل بلهفة كثر منها..شافت فيها تالاسين باستغراب ورجعات قربات الميكة فتحاتها ودارتها وسطهم كياكلو بزوج...\n\nالبنت:(كضحك وتاكل)ههه شكرا..كان فيا الجوع ههه هادشي واعر\n\nتالاسين:كانت غير ساكتة وكتشوف فيها باستفهام حيث ما قلعات والو\n\nالبنت:نتينا جديدة هنا..عمري شفتك!!\n\nتالاسين:أورك فهمخ(ما فهمتش)!!\n\nالبنت:شكتقول العايلة..ما فهمتشي!!\n\nتالاسين:أورات فهامخ(ما كنفهمكش)\n\nالبنت؛نتينا ماشي من هنا!\n\nتالاسين:شافت فيها باستغراب عاقدة حجبانها\n\nالبنت:باينة ماشي من هنا..من إينا مدينة نتينا..واش شلحة!!!\n\nتالاسين:!!!\n\nالبنت:(كتهضر ببطء وتركز على لكلام وتشير بيدها)لمدييينة لمديييينة..مناااين نتييينا..وااش شلحااااا\n\nتالاسين:إن لمدينت..نكي جيخ أولت أدرار نتومدين(ااااه مدينة..أنا من جبل تومدين)\n\nالبنت:توومدين!!..فاين جات هادي..واش شلحة!\n\nتالاسين:(حركات راسها بالرفض)سوسية\n\nالبنت:اااااه سوسية..وشني اسمك!\n\nتالاسين:مَنوا(شنو)\n\nالبنت:اواعدييييي حاسة براسي لنهضر مع شينوز..سمعني إييسمك إييييسمك\n\nتالاسين:!!!!\n\nالبنت(كتشرحلها بيديها)شو انا اسمي زيييينب ونتيييينا شنييي اسمك\n\nتالاسين:كمين زينب؟(سميتك زينب)\n\nزينب:اه ونتييييينا؟\n\nتالاسين:نكي اسمي تالاسين(انا سميتي تالاسين)\n\nزينب:شني!!!\n\nتالاسين:تالاسين\n\nزينب:اسمك تالاسين!!هههه إسمك حاااايل وحليلو ههه\n\nبقات ساكتة وكتشوف فيها بتعجب ورجعات حنات كتاكل وحتا زينب مدات يديها معاها وبقاو كياكلو ومرة مرة زينب كتقول شي كلمة وتالاسين كالعادة ما كتفهمهاش حتا سالاو داكشي لي فلميكة كامل..وناضت زينب وقفات كتمسح فمها بظهر يديها وكتهضر..\n\nزينب:اتبقى جالسة هنايا!!!\n\nتالاسين: مَنوا؟؟؟ (شنو)\n\nزينب:(كتمتم)وااا على مشكيلة هادي..(كتشرحلها بيديها)اتبقى هنا!!!\n\nتالاسين:!!!!\n\nشافت فيها زينب مطولا بقلة حيلة وحنات جراتها من يديها على غفلة حتا وقفات ودورات يديها على دراعها وجراتها..\n\nزينب:زيد قدامي..نتينا باينة جديدة وخاصك لي يوريك السيكتور\n\nتالاسين: ماستنيت!!(شنو كتgولي)\n\nزينب:اه هي هاديك غير زيد..\n\nوقفاتلها تالاسين فالطريق ما بغاتش تزيد..\n\nتالاسين: ماني سرايي تاويت!!(فين داياني)\n\nزينب:شعندا هادي!!!..(رجعات جراتها)غير زيد وما تخافشي\n\nتالاسين: حيدن gيgي... متريت(طلقي مني..شنو بغيتي مني)\n\nزينب:واااا يما على سطوربو(مشكيل)عملت نراسي..زيد ابنتي راه باغة نعمل فيك خير غير على وجه ديك اللقمة لي عطيتيني ونعمل معاك بحق رايبي والسقاقط لي شركنا..ماشي من عيبي نكر الخير..(جراتها)وا زيد قدامي راه ايطيح الليل وتبقى حاصلة زيد..\n\nشافت فيها لقاتها مزالة مترددة وكتشوف فيها عاقدة حجبانها ووقفات كتشيرلها بيديها وكتحاول تفهمها..\n\nزينب:نمشيو نعسو نعسو..(حطات يديها بزوج تحت حنكها)نعملو شخ شخ..فهمتيني دابا!!!\n\nتالاسين: أهو أجي (لا غير خليني)\n\nزينب:(كتجرها)وا الله يهديك زيد قدامي وبلا ما تبدى تمرط فيا..\n\nشافت فيها تالاسين مطولا بتشكيك ولوخرى كتجر فيها وتعاود وهي ما فاهمة منها حتا كلمة..شافت حتا عيات وزادت معاها ولوخرى بدات كتفرنس وغادة بيها فوسط الشارع كتجر فصندالتها ولي داز من دراري لي باينين عايشين غير فالزنقة كضربلو سلام..\n\nزينب:خسارة ما كتفهمني ما كنفهمك..حيث بالي يانا وياك انتفاهمو خاصنا غير نفهمو الهضرة دبعطنا..\n\nتالاسين:!!!!\n\nزينب:شفتي يانا فهاد السيكتور من هادي 4 سنييين..حتا يانا كنت جديدة فحالك وما جبرت لي يوريني..بلحق تينا ما تخافشي(ضربات على صدرها)..معاك زنوبة طوطاحة الدروبة واجرك على الله..شفتي هاد طنجة حافظاها درب درب حومة حومة\n\nتالاسين:ماني ترام..أزد تgمي نون؟(فين غاديين واش لداركم)\n\nزينب:هههه ربي يحفظك اختي عارفة راسي واعرة..يانا ما انسقسيكشي كيفاش وصلتي نهاد الحالة حيث هي وحدة من ثلاثة..يااااا شي بقرة ثاقت فشي حمار وبزوك نتينا وسيبوك يااااا ماتو الله يرحمهم وخلاوك لا حنين لا رحيم ياااا طجيتي منهم ومن تريكتك كااااملة..(تنهدات)هادي حالتنا كااااملين..(سكتات)..شعندك وقفتي..شكتشوف!\n\nدارت كتشوف فيها لقاتها واقفة حالة فمها فلبحر لي قدامها وريحو الباردة كضرب فوجهها..كانت أول مرة تشوفو قدامها..ما كانش واضح بسبب ظلام ليل ولكن هيبتو وريحتو وصوت امواجو كانو واضحين وبزاااف..بقات وقفة كتسمعلو وغمضات عينيها كتشم ريحتو لي حسات بيها كتدخل معاها وتغسل روحها..\n\nزينب:عمرك شفتي لبحر!!..وا باينة فيك اصحبة عاد نزلك الكار\n\nطلقات من زينب وتقدمات ببطء كتقرب منو وزولات صباطها كتمشى فوق رملتو حتا ضربو مواجو فصباعها وحسات بتبوريشة دالبرد طلعات معاها وبعدات بشوية لور كتشوف فيه وسااااكتة..بقات هاكاك لمدة وزينب كتهضر بوحدها ولكن شكون يجاوبها..حتا نطقات فلخر وهي كتجر فيها..\n\nزينب:زيد اصحبة انباتو هنا!! راه الزناقي بداو يخواو..زيد فحالنا..وااااا العايلة زييييد..تالااااسين زييييد\n\nدارت عندها تالاسين وشافت فيها بنظرات غريبة وفلخر زادت تابعاها وساكتة كتسمعلها..زادو كتمشاو على جنب لبحر وغير زينب لي مgيداها حتا لقات راسها فمكان خالي من البشر..غير لكلاب كيدورو..ريحة لحوت كانت عاااطية منو وصوت لبحر كان مزال كيتسمع..قوارب صغيرة فكل مكان وشبكات دالصيادة مترشين فكل جيهة..\n\nتالاسين: ماني غنلا!!(فين حنا) \n\nزينب:نعام اختي..اه اه هايداك غير زيد\n\nزيداتها جاراها من دراعها كيخلفو الشباكي ويتجاوزو القوارب البحرية الصغيرة حتا وصلو لمكان مجنب حدا واحد الحيط ومدرق بلفلايك..كانت فيه براكة صغيرة مصنوعة من قزدير وخشب وبلاستيك والميكات وبجنبها كانت جماعة ديال الدراري ولبنات من اعمار مختلفة مدورين على العافية كيسخنو من برد لبحر لي كيسوط فيهم..دراري قدهم وصغر منهم وكبر منهم..كيتسمع صوت هضرتهم وضحكهم وكيبان البعض منهم هاز خناشي دميكة خاشيها فوجهو ولقراعي دزاج خوضر بزاف خاويين مرميين تما..شافتهم زينب وهي ترميلهم سلام من بعيد...\n\nزينب:لعشران راكم هنا!!!\n\nهزو عينيهم فيها كاملين ونطق واحد فيهم مبوق..\n\nأشرف:واااا تعطلتي الصحيييبة..فين كنتي دايعة هااا\n\nزينب:ديها فراسك..نتينا شغلك!!!\n\nأشرف:ههه شغلييي العسيلة ديالي\n\nزينب:ييييخ الشمكار ياخور\n\nوقفات فوق راسهم وهما بقاو غير ساكتين كيطلعو ويهبطو فتالاسين لي غير ساكتة وكضور فعينيها وتشوف فيهم بدهشة ما فاهمة وااالو وحتا لهضر لي كيقولوها ما فهماهاش كأنها فكوكب آخر..حتا نطقات وحدة من لبنات لي كانت باينة كبر منهم..\n\nسعاد:(عاقدة حجبانها)شكون هادي!\n\nزينب:هادي عشيرتي الجديدة..قولولا مرحبا ههه\n\nنطقو البعض منهم كيضحكو والتباقي بقا ساكت..\n\n....:أهلا أهلا..شرفتي لفيلا ديااالنا مرحبا بيك معانا\n\n...:مسحي رجليك عاد دخلي ههههههه\n\nزينب:تمسحها فكمارتك مثلا ياااك ههههه\n\n....:وا حتااااا نتينا تمسح فيما بغات..الا كان غير بحال هاد زيونات مرحبااااا ههه\n\nزينب:ايوا الله يمسخكم ههه\n\nجلسات زينب وجلسات حداها تالاسين لي شداتها الخلعة دبصح وهي فوسطهم..\n\nأشرف:(مدلها لميكة)هاكي هااا حلوة دالاستقبال ديالنا هههه دربيلك شي شميمة وتفكريني\n\nزينب:(ضرباتلو يدو)جمع زبلك عندك المرط..هادي فوتها عليك وهاد الباكور ديالك خليه عندك..(شافت فتالاسين)شوف فيا..(كتشرحلها بيديها)ما تشبر حتاااا شي حاجة من عند هاد لكمامر ها فاين كنوصيك..ونتوما لي شفتو عطاها شي سم ولا قرب جيهتا نجبدلو مصارنو نعمل بيهم لعلاوة فهاد العيد لكبير..وا هاااانا فاين وصيتكم\n\n...:قااالتا الباطرونة هههه\n\nسعاد:وشكون داها لا فيها لا فيك..خاي أشرف ارالي يانا ارا\n\nأشرف:هاكي الحب\n\n....:وشعندك كتهضر معاها بالاشارات..ياك ما صمكة هههه\n\nزينب:ديوها فراسكم واخة..(ناضت وقفات وجرات تالاسين)يله تصبحو على خير..ونتوما كلها يمشي لخربتو بلا ما تجيو داحسو معانا فهاد شبير ونص..ماشي دار باكم هادي..سعاد دخليهم عاود نتقابح مع ختي\n\nأشرف:وا غير سيري تسهطي شكون داها فخربتك\n\nزينب:خربتي وجمعااااني وعندها سقف ومغطياااني..كية لي ما عندوش\n\nتبسمات بسخرية وعطاتهم بالظهر وجرات تالاسين لي ما نطقات ما تكلمات كتفكر غير بينها وبين راسها فهاد المصيبة لي حطات راسها فيها..فين هي وشكتعمل فوسط هاد الناس..شهاد الحالة لي وصلاتلها وشمن بلاصة هي دابا..ما عرفات تجاوب على حتا واحد من هادو وما فيقها من افكارها غير صوت زينب..\n\nزينب:هانتينا تكا هنا ويانا انعس ها فاين حداك وسعاد اتجي تخشى حدانا..هي دويقة ولكن ساترانا بعدا..\n\nشافت تالاسين فلبلاصة لي كتوريها..كانت مفرشة فيها ملاية راشية وقدييييمة وموسخة..ولبراكة كلها تقابي شي مسدود بميكات شي مخليينو وداخل منو الريح ومجموعة ميكات مجموعين على شكل كومة ومعقودين بلخيوط كيتوسدوهم على شكل خدادي..كانو فقط زوج..ترمات زينب باش تنعس وجبدات غطا زرق كان ملوي فميكة باش ما يتوسخش زعما تغطات بيه وشافت فتالاسين لي مزالة واقفة..\n\nزينب:نعس الصحبة شعندك!..اتبقى واقفة فوق راسي ولا!\n\nشافت فيها تالاسين ورجعات شافت فلبلاصة لي كتوريها ومدات يديها لسنسلة ديال جاكيطتها كتفتحها حلاتها وفرشاتها تحت منها ونعسات عليها وتكات مكمشة فوضع الجنين..حسات بلغطا ترمى فوق منها وتكمشات فيه ساكتة ومغمضة عينيها وكتصنت لحريق فخضها لي فاق عليها..وبالعادة لي ولفاتها ديما كدندن الاغنية المعلومة عاد كتنعس وبدات كترددها بصوت خافت ولكن كان مسموع لزينب لي لاصقة بجنبها\n\nزينب:ضربوك مالين لمكان باش كتغني فهاد الساعة ههه\n\nتالاسين:(ما جاوبتهاش)\n\nزينب:غني غني..اصلا صوتك كيجيب النعاس بحرا نسهطو\n\nغمضات حتا هي عينيها كتصنت لتالاسين واخة ما فاهمة منها والو اما تالاسين فبقات كتقلب بوجعها شحااال عاد نعسات حيث كانت عيانة بزااااف..الليل كامل وهي كتحلم وكل ساعة تفيق معاها زينب وترجع تنعس عاود وسعاد كتسوط حداهم مكرهة حتا طلعلهم الخز عاد تهدنات ونعسات..\n\n🍂🍂🍂🍂\n\nصبح الصباح وتسمع صوت الطيور لي كتحوم فوق لبحر وصداع الصيادة لي بداو كيجيو للمرصى..ومعاهم تسمع الهراج ولغوات وناضت تالاسين مفزوعة على زطمة حسات بيها ففخضها المجروح حتا غوتات من شدة لحريق..\n\nسعاد:نوضو نوضو..المخزن!!\n\nزينب:المخزن!!شعندو لمخزن شجابو نهنا!!\n\nسعاد:داك لحمار دأشرف صدق سارق شي ذهايبي وماجي مخبع فوسطنا بلكلب ياخور..وا نوض تحرك دغيان..يانا مشيت بسلامة\n\nخرجات سعاد كتجري وناضت زينب طغجانة معمشة وشعرها كيضرب السلام ووقفات كتجر فتالاسين..\n\nزينب:نوض نووض دغيا..وا نوض الزبلة نوووووض\n\nكانت تالاسين حانية راسها وشادة ففخضها كتوجع ومزيرة على سنانها..\n\nزينب:نوض ولا انمشي ونسمح فيك نووووووض..\n\nجراتها بقوة وقفاتها وتبعاتها تالاسين كتعرج برجليها ولحريق فيها وصابرة و هي ما فاهمة حتا علاش نوضوها هكاك..خرجات هي وياها من لبراكة وهما يبانولهم زوج رجال من المخزن هابطين من واحد السطافيط من بعيد وجايين جيهتهم وباينين عوالين على خزيت..\n\nزينب:اواااااعدي يانا..وااااا جرييييييييي\n\nشافتها تالاسين جرات وتبعاتها كتجري منين شافت لبوليس لي غير شافهم هاربين وهما يكعطو موراهم..\n\nبوليسي:واااا شد شاااااااد..\n\nكانت زينب كتجري بسرعة ومرة مرة كضور كتشوف فتالاسين لي ما كتقدرش تجري بزاف برجليها وكتزربها وهي كتشوف فلبوليس قربو يلحقو عليها..\n\nزينب:وااااا الصحبة جرييييي..اووووف الزمر شعندا هادي..وااااا طلق راسك ايشبروووك..\n\nوقفات تالاسين فنص الطريق كتنهج ولحريق فيها كيقطع وما قدراتش تزيد تجري..وزينب واقفة كتشوف فلبوليس لي ما بقالهم والو ويلحقو عليها وهي حانية وشادة ففخضها..\n\nشافت زينب حتا عيات ورجعات بالزربة وجراتها معاها كتجري بيها وكتشوف موراها وبحكم عيشتها فزناقي فتعودات على الجريان كي الزواق هي كطير ومطيرة معاها تالاسين وكدخل وتخرج بيها بين المداخل ديال المرصى كتحاول تلفهم حتا غبرات عليهم شوية ووقفات مخبعة فواحد القنت متكية على واحد الحيط مدرق و كترد النفس..وتالاسين غير وقفات بيها حنات جالسة كتوجع وتبكي بفخضها..رداتلها البال زينب وهي تهبط كتشوف مالها...\n\nزينب:شعندك!..شعندا رجليك؟؟ \n\nتالاسين: إنغايي وضارينو اهئ اهئ اااي اهئ (فخضي..كيضرني)\n\nزينب:يا ختي ما كنفهم منك حتا وزة..\n\nسمعات الحس وطلات بطرف عينيها من مور الحيط وهما يبانولها البوليس واقفين كيقلبو عليهم فالدخالي..خرجو عينيها وضارت عند تالاسين كتهضر بهمس وكتجرها..\n\nزينب:نوض خاصنا نمشيو يله..وا نوض اصحبة..(حنات عندها كطل عليها)..واش ما قدراشي..شعندا رجليك هاا!!..(طلات عليهم بانولها كيقربو جيهتهم)اووووف مشكيلة هادي..شفتي جبرتيني بنت الناس وعملت فيا خير بديك زوج لقمات ويانا ما كنساشي الخير..اما يانا نسمح فيك ونخليك ضبر محاينك..اووووف وعاد يانا لي جبتك نهاد المعماعة كاملة تفو تفوووو..شو سمعني(كتحاول تشرحلها)..يانا انمشي ياك وانحاول نلاهيهم ونتلفهم حتا يبعدو من هنا وخرج نتينا ديك الساعة..واش واخة!! على الله تكون فهمتيني..يانا انمشي ورد البال نراسك..الا ما تشوفناشي بسلامة يله ربي يعاونك..\n\nضربات على كتفها وشافت فيها تالاسين مخلوعة كأنها خيفانة تبقى بوحدها وبقات متبعاها بعينيها اما هي فضربات الدورة وخرجات من الجيهة لوخرا وبقات مخبعة كتطل عليهم وهما كيقلبو عليهم وحضات واحد حتا رجع كيشوف جيهتها وهي تخرج وضرباتها بجرية وهما غير شافوها بداو كيعيطو ارا جبد موراها وهي قالتلهم ما كتعرفو والو..تلفاتهم بين الزناقي وخرجاتهم من المرصى وبعداتهم على تالاسين لي كانت مزالة جالسة فبلاصتها وفقط أنينها لي كيتسمع وفخضها كتحس بعروقو كيخبطو..\n\nتالاسين:ايماااا رجلي اهئ اهئ اووووف يااا ربي اهههئ اهئ \n\nبقات جالسة وكتشوف فجنابها وكلها كتقطر بلعرق والنفس مقطوعة فيها ووجهها حمار بقوة ما جرات وبقوة ما كتزير على سنانها باش تصبر راسها على لحريق..بقات لمدة كتستريح وناضت من بعد كتخلف وكطل وتشوف شكاين..طمنات بلي ما كاين حد وخرجات كتعرج وتجر فرجليها والصيادة ما دايينهاش فيها حيث مولفين باطفال حالتهم ما كفس..بقات كتمشى وكتقلب على المخرج منين تخرج للشارع وديك الساعة تشوف فين تعطي الراس...وهي كتقلب دازت فبالها الهضرة لي قالتلها مونية...وتفكرات القضية ديال دار الايتام وهي مزالة كتخمم ضربات فيها ريحة دالحوت مشوي.. وتمات دايزة من حدا صف ديال المحلات الشعبية خاصين بالحوت على انواعو تحركو مصارنها بالجوع وبقات غادة كتقلب على الباب حتا بانلها الشارع من بعيد وتوجهات ليه...شدات واحد الطوالة دالطريق على لبحر كتمشى فيها والشمس دالصبح كطنطن فيها وصابرة لحريقها حتا وصلات لحدا حانوت ديال المواد الغذائية كاين فالجهة لوخرا من الشانطي...وهنا كانت عندها المشكيلة كيفاش اتقطعو...بقات كتخلف وترجع وتعاود تبعد فيما تشوف شي سيارة جاية حتا ما قالت قطعاتو ووصلات حدا الحانوت...ضربات يديها فجنبها دخلو فالجيب ديال الجاكيطة وهي تلقى راسها لابسة غير تيشورط ديال البيجامة لي كانت لابسة وتفكرات بلي خلات جاكيطة فلبراكة حيث فرشاتها فاش بغات تنعس..\n\nخرجو عينيها وبقات واقفة فبلاصتها كتشوف فباب الحانوت وكتشاور واش ترجع ولا لا!!..وهي بعدا تعقل على الطريق..وحتا واذا عقلات والا رجعو البوليس وشدوها..وتقدر ترجع هاد المسافة كاملة وهي فخضها بزز باش كتمشى بيه..بقات كتشوف حتا عيات وبعدات على بابو وتقدمات غادة هي وفين صدات وحانية الراس..\n\nكان الشارع ما فيهش بزاف دالناس نظرا لأنه الصبح والناس مزالين قلال وهي كتمشى بدات كدخل فالدروبة من هنا لهنا وفيما تعيا تجلس ترتاح..حتا بداو كيبانولها الناس وزعمات ووقفات اول واحد كتسولو..\n\nتالاسين: دادا..أربي مغدتوشكا تgمي نيgيgيل!!(عمو..عافاك فين جات دار الايتام)\n\nالرجل:(تجاوزها)الله يسهل ابنتي\n\nتالاسين: أهو أربي... انيي تgمي نgيgيل.. مغدتوشكا(لا عافاك..gولي دار الايتام..فين جات)\n\nالرجل:وراه قلتلك الله يسهل\n\nخنزر فيها وزاد وهبطات راسها باحباط وتمات غادة عاود حتا تلاقات واحد اخر ونفس المنظر كيتكرر فكل مرة كتوقف شي حد وكيسحابهم غير كتسعى وما كيفهموهاش شكتقول وشحال من واحد فيهم جبد لفلوس عطاهالها وما بغاتش تشدها..تمشات وتمشات حتا لقات راسها وسط حي نقي وفيه مجموعة من العمارات تابعة للطبقة المتوسطة..كانو زناقيه خاويين والوقت دالعصر وصلات تقريبا وهي مزالة لا ماكلة لا والو..هلكاتها الطريق ولعيا والجوع وبلا رجليها لي مزالة ضراها..ومشات لإحدى العمارات لي مظللين وجلسات فعتبتهم كترد النفس مغمضة عينيها..\n\nداز الوقت وما حساتش كيفاش حتا نعسات فبلاصتها..بعد مدة ضرباتها الفيقة وحلات عينيها على صوت احدى السيارات لي دايزة بسرعة وخلات صداعها موراها..ناضت مطفوجة كتحك فعينيها وخيبات سيفتها فاش حسات بالضو ضربها ففخضها.. لقات الشمس بردات ولعشية وصلات وهي مزالة كتحك فعينيها وكتحاول تواكض..تمات دايزة من حداها بنت شابة داخلة للعمارة..كانت فتاة بملامح جميلة باينة فيها مزالة صغيرة ما كبيراش بزاف..لابسة لباس نقي ومقادة حالتها..\n\nومتولاها..شافتها وشافت حالتها وبقات كتشوف فيها عاقدة حجبانها باستغراب..ومدات يديها لصاكها جبدات البزطام وقربات منها مداتلها شي بركة..شافت فيها تالاسبن وفيديها وحركات راسها بلا..\n\nالبنت:هاك شبر..ما تحشمشي!\n\nتالاسين:(حنات راسها)\n\nالبنت:ما بغيتيشي!\n\nشافت فيها تالاسين مطولا حيث اصلا ما قشبلات منها والو..وبصوت خافت كأنها حشمانة وخيفانة من نفس المنظر يتكرر وتحبطها هاد البنت عاود نطقات..\n\nتالاسين: أربي مليي تgمي نgيgيلن مغدتوشكا...اريخ يات..ريخ غير أسرس دوخ(عافاك وريني غير دار الايتام فين جات..ما بغيت والو بغيت غير نمشيلها)\n\nشافت فيها البنت باستغراب ورجعات يديها عندها..\n\nالبنت: كمين تgيت تشلحيت؟(نتي سوسية)\n\nهزات تالاسين عينيها فيها مذهولة..واخيرا سمعات شي كلمة وفهماتها..واخييرا لقات شي حد لي يفهمها علاش كتهضر وشكتقول وبفرحة قالت وهي كتبسم..\n\nتالاسين:ااا..اه تشلحيت...تسنت مساتينيخ؟؟(اه سوسية..كتفهميني)\n\nالبنت: ههه أركم تفهامخ..حتى نكي تشلحيت زوند كمين ادgيخ(هههه اه كنفهمك..حتا انا سوسية فحالك)\n\nوقفات تالاسين كتشوف فيها وضحك بلا هواها والبنت كتبادلها ابتسامة..\n\nتالاسين:(بالزربة)كتفهميني ياك! كتفهميني هههه...عافاك gوليلي منين نمشي لدار الايتام..وريهالي عافاك!\n\nالبنت:بشوية عليك ههه..ييه كنفهمك..ولكن شنو اديري فدار الايتام! فين هما والديك!!\n\nشافت فيها تالاسين مطولا وعينيها بمجرد ما كيتفكرو لي وقع والعافية لي كلاتهم والعذاب لي دوزات كيتغرغرو بالدموع..حنات راسها كتمسح عينيها بالقبضة ديديها ومخبعة وجهها ونطقات بشوية..\n\nتالاسين:(بأسى)ماتو..الله يرحمهم\n\nشافت فيهاد ديك البنت بأسى واضح على عينيها وحنات وعندها كطل على وجهها وقبضاتها من الذقن ديالها علاتلها راسها كتمسحلها دموعها..\n\nالبنت:الله يرحمهم..صافي ما تبكيش..فخبارك حتا انا واليديا ماتو\n\nتالاسين:(خرجات عينيها)بصصصح..حتا نتي ماتولك..تحرقو فالعافية حتا هما!!\n\nالبنت:لا ضرباتهم كاميو..\n\nتالاسين:(حنات راسها)ااه..الله يرحمهم..دابا وريني فين جات دار الايتام\n\nناضت البنت وقفات كتقاد يد الصاك لي طاحتلها ونطقات وهي كتشوف فجنابها..\n\nالبنت:دابا بدى كيطيح الليل..وانا ما كنعرفش فين جات الصراحة..وما كنضنش فهاد الساعة يكونو كيستاقبلو شي حد..كي كتعرفي حنا لمغاربة كنخدمو بلفشوش..(سكتات كتفكر)امممممم..عرفتي شنو خلي حتا لغذا فالصبح وأنا نديك ليها..شنو gلتي!!دابا مشى الحال\n\nتالاسين:(سكتات شوية عاد نطقات)اه واخة..صافي هانا انتسناك هنا وفالصبح نمشيو..عنداك ما تجيش!\n\nالبنت:ههه لا ما تخافيش ما نخويش بيك..بلحق ما اتسناينيش هنا..اتطلعي معايا لداري ياك..باتي معايا حتا لغذا ونمشيو..واخة! \n\nتالاسين:(بدهشة)فين هي دارك\n\nالبنت:(شيراتلها لباب الاقامة)هنا..\n\nتالاسين:كتسكني هنا!\n\nالبنت:اه ههه..يله زيدي\n\nوقفات تالاسين فمكانها وكتشوف فيها مترددة..عاد لبارح ثاقت فوحدة وشافت شنو وقعلها..ولكن فكرات مع راسها فين اتبقى فهاد الليل وهي بالجوع ولحريق فيها كل مرة كينغزها..\n\nالبنت:(بابتسامة)ما تخافيش..غير يله\n\nزادت تالاسين قدامها بخطوة طامعة فيها على الاقل توكلها او تشربها وتقدمات حتا ديك البنت كتقرقب بالطالون والمشية عندها بلعبار..تمشات تالاسين طالعة فالدروج وهي تعيطلها..\n\nالبنت:لا اجي..انطلعو فالسانسور\n\nتالاسين:شنوو هو!\n\nالبنت:السانسور..ههه اجي وتعرفيه\n\nقربات عندها ووقفات حداها حتا تفتحات باب المصعد وحطات يديها على كتاف تالاسين وزيداتها قدامها حتا دخلات..ولوخرى غير حالة فمها وكضور فعينيها باستغراب حتا تسدات عليهم الباب وتهز السانسور وهي تغوت مخلوعة ولصقات عليها شادة فتريكو لخفيف لي لابسة وخاشية راسها فكرشها ومغمضة عينيها..\n\nتالاسين:الحفيظ الله انههنننن..انموتو انموتو اههنهنننن..\n\nالبنت:(ضحكات البنت بلا خاطرها)هههه ما تخافيش هههه..ما ايوقع والو \n\nتالاسين:كيتزعزع كيتزعزع اهههننن..وا يماااا اهننننهن\n\nالبنت:(دوزات يديها على راسها)هههه صافي راه ما ايوقع والو..ما تخافيش ها حنا قربنا نوصلو..هذا غير السانسور كيطلعنا بالزربة حسن من الدروج\n\nتالاسين:لا لا الدروج حساااان اهنههنن انهبطو بحالنا \n\nالبنت:واخة ها حنا وصلنا اصلا ههه\n\nتفتحات الباب وخرجاتها كتضحك عليها وهي مكمشة فيها..وقفات قدام باب خشبية كبيرة منقوشة بنقش عصري مع لمسات ذهبية ومحيبقات خوضر دايرين بالباب..جبدات السوارت من صاكها وفتحات ودخلات\n\nالبنت:يله..دخل\n\nتقدمات تالاسين بخطوات بطيئة وحانية راسها حشمانة..كان السكااات والهدوء باين بلي ما كاين حد..سدات البنت الباب ونترات الصباط من رجليها وحطات صاكها فوق خزانة حدى الباب وتقدمات فالكولوار وهي كتهضر\n\nالبنت:أربيييي رجلي طابولي\n\nجلسات فوق فوتوي gري كترتاح وهزات رجليها عندها كتبرك عليها كأنها كتماسيها..هزات راسها بانتلها تالاسين مزالة واقفة فالباب ما زادتش..\n\nالبنت:دخلي..مالك واقفة..زيدي ما تحشميش\n\nزولات صباطها حتا هي وعطات ريحة رجليها لي عرقانة..قربات منها ببطء وهزات عينيها شوية كتشوف بطرف عينيها..كان شكل الدار غريب عليها..بفوطويات وديكورات عصرية ما مولفاش بيها هي..الارض لي كانت كتمشى عليها مرخمة ونقية كتشعل..ودخلات جلسات فطرف الفوطوي كتلعب بصبعانها..بقات البنت جالسة لمدة ممدة كترتاح ومغمضة عينيها..حتا هزات راسها وناضت تجلسات\n\nالبنت:فيك الجوع!\n\nشافت فيها تالاسين وفرحات بلا ما تبين حيث دبصح كانت جيعانة..ورجعات حنات راسها وحركاتو بالايجاب\n\nالبنت:واخة..انطلبو شي حاجة يجيبوهالنا\n\nناضت كتمشى بلحفى على طراف صبعها..وهزات الفيكس دوزات نمرة باينة حافظاها..هضرات بالدارجة لي ما فهماتهاش تالاسين ورجعات حطات السماعة وشافت فتالاسين\n\nالبنت:انا اندخل ندوش ياك..هي هاديك يكونو جابولنا الماكلة وديك الساعة كولي ودخلي حتا نتي دوشي..واخة!\n\nتالاسين:حركات راسها بالايجاب\n\nالبنت:نشعلك التلفازة!\n\nتالاسين:(حركات راسها بالرفض)لا..بلاش..الا بغيتي واخة تعطيني غير نشرب!..فيا لعطش!\n\nالبنت:وعاد أطلبي..هانتي راها لكوزينة دخلي وشربي..أنا اندخل ندوش دغيا حيث قربلي وقت الخدمة\n\nخلاتها ودخلات لأحد الغرف..وبعد مدة ناضت تالاسين حشمانة غير بوحدها ودخلات لجيهة لي نعتاتلها..كانت كوزينة عصرية فالابيض والرمادي..كلها مجورة وبلاكارات..بانتلها قرعة دالماء وكاسها فوق صالة مونجي وقربات منها كتعمر فلكاس وتشرب بلهفة حتا تزوات ورجعات خرجات جلسات فبلاصتها ساكتة وكتسنى..حتا خرجات البنت وريحة باندوش عاطية منها..لابسة كسوة بيضة صيفية حد الركبة ولحمها بيض بلق ومقادة شعرها وحالتها وماكياج خفيف جاها حلو فوجهها..تبسمات فوجه تالاسين ويله بغات تهضر تسمع الصوني ديال الباب وهي ترجع متاجهة جيهتو..فتحات وخذات من عند أحدهم علب كرطونية مجموعة فصاكادو خاص باسم المطعم..هزات صاكها لي كان مزال فوق الخزانة لي حدا الباب جبدات منو لفلوس خلصاتو ودخلات خاشية وجهها كتشم ريحة الماكلة لي عااطية..\n\nالبنت:الله هادشي كيشهي..\n\nحطات داكشي فوق الطابلة كتفتحو وتطل عليه وتنزل فوق الطابلة..كان كلشي مزال سخون ومعلب بعلب أليمنيوم..خلاتو ودخلات للكوزينة جابت لمعالق ولفراشط وشي حاجة دالخبز حطاتهم فوق الطبلة وقرعة دالعصير كباتها فالكيسان وجلسات..\n\nالبنت:اجي جلسي هنا\n\nناضت تالاسين وعينيها غير على لماكلة ملهوفة جلسات حداها..قرباتلها الماكلة حداها وعطاتها باش تاكل وهي كتبتاسم ليها..\n\nالبنت:يله كولي..ما تحشميش(بدات تاكل)امممم هادشي بنييين ههه حتا انا فيا لموت دالجوع..كولي ما تخلي حتا حاجة يله\n\nداكشي لي كان طاحت تالاسين فداكشي عمية ما هزاتش الراس..كانت وجبات متنوعة ولي عمرها ذاقتهم..كتاكل بزوج يدين وتعمر فمها ودوز بالعصير..والبنت كتشوف فيها باستغراب ولكن عاذراها حيث حتا هي كانت فواحد الوقت قدها وما لقات لي يوكلها ولا يشربها..كانت يتيمة بحالها وعايشة فالزنقة لا والي لا تالي..الزنقة علماتها بزاااف وخذات منها بزااااف..وأهم حاجة خذات منها هي شرفها وعفتها ولي باعتهم باش تعيش العيشة لي عايشة دابا..\n\nالبنت:شنو سميتك!\n\nتالاسين:(فمها عامر)..اممم..تالاسين..\n\nالبنت:ههه حتا تسرطي وجاوبيني بشوية عليك ههه\n\nتالاسين:(سرطات الدغمة لكبيرة بزز)اححم..تالاسين\n\nالبنت:اوووه إسمك مزيييون..عارفة شنو كيعني!\n\nتالاسين:ماما الله يرحمها كانت كتgولي كيعني مفتاح الخير\n\nالبنت:ههه بصح هذاك هو المعنى..اسمك فنيون بحال مولاتو ههه عمر شي واحد قالك شحال غزالة..وعندك عينين فنيونين ما شاء الله ربي يحفظك\n\nمشى بال تالاسين لكلام الشيخ لي كان كيقولها..غزالة وفنة بحال مك..كلام كرهات تسمعو حيث كيفكرها غير بالذي مضى..سهات قدامها ما جاوباتش حتا نطقات البنت..\n\nالبنت:أنا سميتي حياة\n\nتالاسين:(شافت فيها وتبسماتلها ورجعات حنات راسها)\n\nحياة:متشرفين الالة هههه..قوليلي شحال فعمرك\n\nتالاسين:12 لعام \n\nحياة:(حنات راسها كتحرك الماكلة قدامها بالمعلقة وساهية)صغييرة بزاااف..فحالي(ضحكات بسخرية وسكتات)\n\nكملو ماكلتهم فصمت وتالاسين كتاكل ومرة مرة كتخيب سيفتها من لحريق لي كيشدها فرجليها..حتا سالات حياة وناضت وقفات..\n\nحياة:تالاسين..سمعني انا انخرج ياك ما انجي حتا لغذا فالصبح واخة..نتي حتا تسالي ودخلي لداك لبيت راه فيه الحمام دوشي..راه خليتلك كلشي محطوط تما واخة..و لا بغيتي تفرجي ولا شي حاجة ها التلفازة مهم خودي راحتك..انا انمشي دابا \n\nتحركات حياة كتلبس فصندالتها وتشوف فالساعة باينة عليها مزروبة وكتمشي وتجي تجمع مسائلها حتا نطقات تالاسين مترددة:خالتو..!!\n\nحياة:(دارت عندها وهي عند الباب)نعام احبيبة!\n\nتالاسين:عندك لويزة!\n\nحياة:لويزة..علاش شنو بغيتيها!(صونالها تيلي) هيييه تعطلت..تالاسين هانتي سيري لبلاكارات لتحت قلبي تما اتلقايها يله بسلامة..\n\nفتحات الخط كتجاوب وخرجات سدات الباب وتسمع صوت السوارت كطرق بيهم الباب..وبقات تالاسين جالسة كتكمل ماكلتها حتا سالات ورجعات لور كترتاح وتشوف قدامها..ناضت جمعات الطبلة وداتها للكوزينة وحلات لبلاكارات كتقلب على لويزة باش تشربها كمان تهدن عليها حريق فخضها..حيث تفكرات نهار كانت تلمسان كرشها ضاراها ودارتلها مونية لويزة..قالت يمكن حتا انا تهدنلي وداكشي ما عرفات وقالها عقلها..بقات كتقلب هنا ولهيه حتا لقات قبطة ديالها وعقلاتها حيث سبقلها شافتها..جبداتها وحطاتها فوق البوطاجي وخلاتها تما..ومشات للبيت لي نعتاتلها حياة..كان بيت واسع فيه بالكون كيطل على الشارع..أثاثو قليل ما فيهش قوة الربل على والو ونقي ومستف ومفرشاه بالابيض بحال اغلب الدار لي غالب عليها هاد اللون..دخلات للحمام كتدور عينيها فيه كان كيما قالتلها حياة فيه كلشي واجد..زولات حوايجها بشوية عليها من بعد ما طرقات عليها..حلات الفاصمة على فخضها لقاتها كلها مطبعة بالدم لي بدا كيكحال وبزز باش بعداتها على الجرحة حيث الدم يبس ولصقات معاه الفاصمة..وهي كتزولها نترات بالجهد حتا تقصحات وتفتحات الجرحة كتسيل بالدم مرة اخرى..خيبات سيفتها مقصحة وزيرات على سنانها ورمات ديك الفاصمة فسليلة منزلة حداها ووقفات كطل على فخضها وضرب رجليها مع الارض..\n\nتالاسين:(مغمضة عينيها ومزيرة على فمها) افخضيييي اممممم..ايمااااا اهئ اوووف\n\nبقات لمدة هاكاك..وقربات من البانيو لي كيفكرها بذكريات السيئة..تخشات فيه حيث كانت حياة معمراهلها..غمضات عينيها فاش حسات بالتشويطة دالماء ففخضها وهو مزال سايل بالدم وهي كتدوز يديها عليه ببطء..بقات فوسط الماء لمدة وغسلات حالتها وشعرها غير دوزات عليه مهم دارت داكشي لي كتعرف..وهزات حوايجها لموسخين خشاتهم معاها فركاتهم بين يديها..وناضت خرجات من البانيو كتقطر بالماء نشراتهم فوق لافابو وقربات لبينوار منزل فوق كرسي فالحمام هزاتو ولبساتو جاها كبير عليها..حياة لي كيوصلها ليها حد لفخض جاها هي حد الكعاب درجليها ويديه طوال مدليين..سداتو عليها ولوات راسها فلفوطة وحسات بالدم مزال سايل من فخضها..شافت فجنابها كتقلب على شي حاجة تحبسو بيها..وبانلها غير بابي جينيك هزات منو رولو طويييييييل لواتو على رجليها ولصقات طرفو ببزاقها وخرجات من الحمام مكمشة فلبينوار وحيث الجو صيفي ما حساتش بالبرد بزاف..توجهات نيشان للكوزينة وهزات قبطة كبيرة داللويزة دارتها فلماء كيما شافت مونية دارت وشعلات عليها البوطة بعد معاناة عاد عرفاتلها..خلاتها كتغلي وجلسات على صالة مونجي كتطل على فخضها لي غير ما كيزيد ويضرها كثر..سهات كتخمم فنهار لي تحفرات فيها هاد الجرحة..دوك الايام عمرهم يتنساولها ولا يمشيولها من البال..وما فطنات غير على صوت الماء لي فاض على البوطة وناضت بالزربة كطفيه..طلات عليه باخو طالع فالسماء سخوووون واللويزة طلقاااات فيه مزياااان وعاد هي حطات كمية كبيرة..هزاتو كباتو فغراف كبير لي لقاتو فاش كانت كتقلب عليها وفرقات لوراق على الماء بيديها وهزات الغراف ومشات للبيت ردات الباب عليها وسدات البالكون والسراجم من البرد دالليل وتخشات فلغطاء وما رداتش البال بلي حردات فخضها مع لفراش حتا تحل البابي جينيك..وهزات الغراف لي حطاتو فوق لكوافوز كتشرب منو بشوية وكتسوط عليه يبرد..وكلما تزاد عليها لحريق كلما gرgبات كثر حتا سالاتو وما بقات فيه حتا قطرة..ومع الجغمة لخرا مع عينيها بداو يتلاصقو وشداتها الدوخة بقوة اللويزة لي شربات وهي ما موالفاش بيها بلا لعيا لي كانت عيانة..وما دازوش دقائق حتا كانت طايحة فوق لفراش كتشخر وما بقات حاسة بحتا حاجة كدور بيها\n\nفي نص الليل ومع قرب لفجر..تسمعو السوارت فالباب..تفتح ورجع تسد..وتم داخل منو شاب في مقتبل العمر..ملامحو ما وضحاش بسباب ظلام الليل..كيغني ويدندن ويصفر..ورجليه كيلعبو بيه..من حالتو كان باين فيه سكران..رمى السوارت فوق طبلة صغيرة لقاها فطريقو وتم داخل كيعيط بصوت مرتفع وهو كيقلب عليها فلبيوت..\n\nالشاب:حياااااة..فينك...حيااااااة\n\nدخل لبيت النعاس ودفع الباب لي كانت مردودة..كان الظلام طاغي على البيت وضوء خفيف عاطي من البالكون لي فيه ستائر مغلوقة كتحبس الاشعة دالصبح..قرب من الناموسية كيضيق فعينو وكيحقق الشوفة..وهي تبانلو ناعسة فوق الناموسية..كان شعرها مطلوق حداها والفوطة لي كانت جامعاه بيها ترمات فالارض..وجهها ما باينش واصلا بقوة ما سكران ما ميزش..ريحة باندوش لي مولفة تدوش بيه كان عااطي من جيهتها الشيء لي خلاه يظن بلي هي حياة..\n\nالشاب:نتي هنا وانا كنقلب عليك\n\nبدى كيزول فحوايجو بشوية عليه حد ما زاربو كيزول ويغني منغاااااام غير مع راسو..حتا بقى غير بلبوكسور وهو يتلاح حداها على طولتو حتا تبومبات الناموسية..أما هي لويزة دارت مفعولها وسهطاتها بمرة...\n\nشرقات شمس النهار..ومعاها بدى يوم جديد..حس بركلة قوية جاتو فجنبو وهو يخيب سيفتو..عقد حجبانو وحل عينيه بشوية عليه..شاف فالغرفة من بين رموشو وبقى شوية عاد عرف فين هو..وغير عاق براسو فين زفر كأنه ما عاجبوش حالو يلقى راسو تما..رجع غمض عينيه وبقى هاكاك لمدة وشعرو الاسود لي مطولو بسنتيميترات قليلة طايح على جبهتو وعينيه..لحيتو خفيفة يله بدات كتقاد فوجهو..هز يدو كيحك عينو وهو ناعس على كرشو..وقلب راسو مخسر غير بوحدو وراسو ضارو بزاااااف كيشوف على جنبو..ويله أيفتح فمو وينطق وهو يتصدم من شوفة عينو..وبلا ما يشعر ناض قافز تجلس فبلاصتو..حس بلغطا زهق عليه وهو يطل على راسو لقى راسو غير بلبوكسور..زاد تبهض كثر وكثر وخرجو عينيه..كانت هي قدامو مسفحة..لبينوار دلحمام ترخف حزامو وتحل على صدرها لي اصلا ما كاينش ويله بدى يخرج الريوس..شعرها لي كان فازك نشف وتريش ومزلع حداها..وهي ناشرة كل رجل فين وما لابسة والو من تحت..والبينوار مفتوح عليها من واحد الجهة ومبين فخضها..دوز يدو على راسو هز شعرو على جبهتو ومزير على فمو ورجع زولها ورجع شعرو هبط على عينيه..ناض وقف من بلاصتو وكيشوف فيها ما مصدقش وكيحاول يوهم راسو بلي غير كيحلم..وباش يتأكد ضرب جبهتو بالقبضة ديالو كيحاول يصحصح وفاش رجع حل عينيه..لقى داكشي لي قدامو بصح..تحركات من مكانها وتقلبات على جنبها وهو يطيح فيه النص منين شاف قطرات من الدم فوق لفراش..كانت هاديك هي لي سلات معاه..حط يدو على فمو ولوخرا على جنبو وهو كيحرك راسو يمين شمال..\n\nالشاب:لا لا..ما يمكنش..ما نديرهاش انا ما نديرهاش..يا ربي لا ما يمكنش..شهادشي!\n\nحنى هز لغطى رماه فوقها من بعيد..ووقف كيشوف فيها وغادي جاي حداها..شابك يديه مور عنقو وكيعض على فمو وكيتمتم..كيشوف فحالتو ويشوف فيها وبقى شي ثلث ساعة على ديك الحال ما بين الصدمة والخوف..\n\nالشاب:شنو اندير دابا شنوو..شمن موصيبة حطيت راسي فيها..وشكون هادي!!! بعدا ومنين جات!!!..يا ربي انحماق..شنو درت فراسي شنوووووو درت\n\nترمى فوق الناموسية على طولتو جا جالس وحط يدو بزوج على وجهو كيتنفس بالزربة وكيخمم..فجأة..بعدهم وناض وقف كيلبس حوايجو لي كانو مليوحين فالارض بالزربة..حتا سالا وقرب منها هي لي حالة فمها وريوكها نازلين ما جايبة خبار..بغى يحط يدو عليها يفيقها وتردد كأنه خيفان ورجع كينغزها غير بصبعو..\n\nالشاي:هييييه نتي..نوضي..نووووضي..دغيا طلقيني..يا ربي شهادشي..وااااااا نوضي!\n\nتزعزعات من بلاصتها كتغبن لثواني..يله سمعات صوتو الرجولي لمدعدع بالنعاس وهي تنوض طافجة كتخشى فراسها خيفانة قبل حتا ما تشوفو..خرجات عينيها فيه وهي لاصقة مع ظهر الناموسية..شعرها طايح على وجهها مغطيه كامل تقريبا وعينيها كيبانو من تحتو خوضر كيدورو فبلاصتهم بالخوف..كتحقق فيه ما عرفاتوش وتخلعات منو..هو كيشوف فيها وهي كتشوف فيه وبزوجهم كيسرطو ريقهم..هو من التوتر وهي من الخوف..لاحظ صغر سنها كثر وزاد تفاجئ وزادت الصدمة لعبات عليه..ودام الصمت لثواني حتا نطق هو..\n\nالشاب:(بحدة)شكاديري هنا!\n\n~~~\n\nباش نوضح لي ما عرفينشي شكون هو براء !!! براء هو ولد الابطال ديال قصتي لولة خلقت له... مهم هذاك ولدهم وهاد القصة والقصة لولة أيتشركو فقط فالابطال والشخصيات والأحداث لا علاقة يعني لي ما قراتشي لولة ماشي شرط ما تفهمشي هادي 😊 وحد ساعة كلشي واضح كنضن غير هو البطل كاين لي كيعرفوه منين كان فكرش مو وكانت توحم بييييه على الرملة 😁😁 شكون باقي عاقل ديك ليلة حمقات فراس 😂😂 (بس لي ما عرفاتشي فراس هو البطل ديال خلقت له) 💜 💜 💜\n\n~~~\n\nزادت بعدات عليه كترجع بلور..وهي راجعة حسات بالهواء كيضربها لصدرها وحنات عينيها شافت حالتها..وجرات البينوار ولغطا عليها وهي غير خلعاتها نبرتو كثر..اما هي طبعا ما فهماتوش..شافها وشاف خوفها وعرف بلي خلعها..وهز يدو كيديرلها حركة كأنه كيكالميها ونطق بصوت حاول ما أمكن يكون حنين..\n\nالشاب:شكديري هنا..عافاك قولي شكون جابك..شكون نتي..راه أنحماق..قولي بلي ما وقع بينا والو..عافاك الا ما هضري !!!!\n\nتسناها تجاوبو..وبقى ساكت كيشوف فيها حتا نطقات بتردد..\n\nتالاسين: متgيت !!!(شكون نتا)\n\nالشاب:(بتعجب)نعام..شكتقولي..ما فهمتش!!!\n\nتالاسين: مgيgي تريت!!! (شنو بغيتي مني)\n\nالشاب:شكتخربقي..هضري معاوط!!\n\nدوز يدو على راسو ثلاثة دالمرات ذهابا وإيابا بالزربة وشعرو كيمشي ويجي معاه\n\nالشاب:اوووووووف يا ربي لطفك..يااا ربي لطفك..شوفي فيا..فين هما حوايجك هااا..فين هما؟؟\n\nتالاسين:(بدات تبكي) حيدن gيgي متgيت (بعد مني اهئ اهئ شكون نتا)\n\nالشاب:(زفر)بلا بكى دابا..ونوضي لبسي حوايجك..نوضي دغيا..\n\nبقى كيتسناها تنوض ما ناضتش وتحرك هو كيقلب على حوايجها فأرجاء البيت بلهفة وهو كينهج ولعرق بدى ينزل منو..ما لقاهمش وشاف فيها لابسة لبينوار قال خلاتهم فالحمام ودخل كيقلب عليهم وداكشي لي كان لقاهم منشورين هزهم كانو مزالين ما ناشفينش مزيان وخرج رماهملها فوق لفراش\n\nالشاب:لبسي دغيا..انتسناك برا..خاصنا نمشيو نشوفو شهاد المصيبة..يله لبسي\n\nخرج بحالو وخلاها هي جالسة كتشوف قدامها مبهوضة..ما فهمات والو ولكن عرفاتو كان كيقولها لبسي وقالت بلي حتا هو ساكن فالدار ودابا كيجري عليها تمشي بحالها..وناضت كتمسح فدموعها سدات الباب عليها وهي كتعرج برجليها..شافت فالناموسية بانلها الدم وطلات على الجرحة كان الدم يابس عليها وتنفخات..خلاتها هاكاك ومدات يديها كتلبس حوايجها حتا سالات وتمات خارجة كتجر فرجليها غادة نيشان جيهة لباب بلا هضرة بلا زوج....\n\nقبل ما توصل لباب تشدات من يديها ودورها عندو بالزربة..\n\nالشاب:(عاقد حجبانو)تسناي..فين غاديا!!!\n\nواقفة قدامو هازة راسها باش تشوف فيه وهي يله ضاربالو لكرشو..وبلا ما تشعر ومن خوفها حطات يديها على كرشو ودفعاتو حتا رجع لور..\n\nتالاسين: حيدن gيgي ... هايي رادوخ (بعد مني..هانا انمشي بحالي)\n\nعقد حجبانو بعدم فهم ورجع شدها من يديها وهز صبعو عليها..\n\nالشاب:بقاي هنا..ما تزعزعيش..ما عرفتك كتفهمني ولا لا..بلحق بقاي هنا سمعتي..ما تحركيش\n\nخلاها وبعد عليها كيضور عينو يقلب على السوارت..بانولو فوق الطبلة وقرب هزهم بالزربة ورجع دار عندها لقاها كتفتح الباب تخرج..وجرى حتا وصل عندها وشدها من ذراعها وزير وهي تبدى تنقز فيدو باش تفك وكتغوت..وهو ما مسوقلهاش بالو مرفوع ويدو كيرجفو وخايف يكون بصح قاسها..بزز باش قدر يتحكم فيدو ويسد الباب وتم غادي جيهة السانسور وزادت ركبات فيها الخلعة فلش شافتو غادي جيهتو..\n\nتالاسين: وا رزميي أهئ أهئ حيدن gيgي ...ما gيgي تريت رزميي أهئ أهئ (واا طلقنيييي اهئ اهئ بععععد مني..شنو باغي مني طلقني اهئ اهئ)\n\nكان واقف كيبرك على البوطون ديال السانسور بالزربة وكيعض على شفايفو ويفيفري برجليه..كيخمم وعقلو خدام كيحاول يتفكر حتا بغى يتسطى وزاد حريق الراس كثر وكثر..تحلات الباب وجرها دخلات وهي كتنقزلو فيدو وتغوت..كان متوتر وأعصابو مشحونين وهي كتزيد تلعبلو عليهم بغواتها..وبلا ما يشعر دار عندها وغوت بحدة وهز يدو كأنه باغي يضربها..\n\nالشاب:سكتيييييييييييييييييي 😡\n\nشاف فيها كيزفر..وهي تكمشات وخرجات عينيها قاطعة لحس وغير كتشوف فيه مبهوضة..هرب الدم من وجهها كثر ما هو هربان..ويبسات فبلاصتها بلا حركة..\n\nتحل باب السانسور وجرها موراه وتم خارج بيها..هز السوارت فتح السيارة من بعيد..وقرب لسيارتو الحمراء الرياضية لي فيها غير زوج كراسا وحادرة للارض..دار فتحلها الباب ودخلها تجلس ودارلها السمطة..ودار بالزربة لجيهتو ركب وديمارى وتحرك بسرعة حتا مشات وجات فمكانها وغير السمطة لي شداتها..كانت أول مرة تجلس فشي سيارة بحال هكاك..وأول مرة اصلا تركب فشي طوموبيل من غير الكاميون دلكسيبة لي جات فيه..زيراتها لبولة بقوة الخلعة من الموقف كامل..والسرعة لي كان ماشي بيها خلاتها تزير على جناب الكرسي لي جالسة عليه ملصقة ظهرها مع الكوسان ومزيرة على عينيها ودموعها كيهبطو بلا صوت..أما هو فكان جالس حداها وربي لي عالم بيه حاط المرفق ديالو على السرجم وكيدوز يدو على شعرو ومرة مرة كيزير عليه بحال الا كيريش راسو..صوت تنفسو السريع كان مسموع وهو مركز فالطريق قدامو وكل شوية يدور يشوف فيها هي لي جالسة حداه مزال ما باغي يتيق..\n\nوقف بسيارتو فساحة أحد المصحات المعروفة في طنجة باسم \"مصحة الرأفة\" حتا تحكو الروايد مع الارض..وهبط بالزربة دار جيهتها وهبطها جارها..يله وقفها زهقاتلها البولة وهبطات كتقطر مع رجليها..وجرها موراه مدخلها وهي لا حركة لا سكون فشلها بالخلعة..\n\nما وقف بيها حتا وصل لأحد الغرف ودفع الباب ودخل مدرم ايسخف ولعرق كيقطر منو وجرها دخلها معاه..ووقف فمكانو ونطق من بعد ما سرط ريقو..\n\nالشاب:الواليدة..!!!\n\nهزات راسها فيه بالزربة فاش سمعات صوتو..كانت جالسة مور بيروها لابسة طابلية بيضاء وفولارها الرمادي مزين وجهها ونظارات ديال الشوف فوق راسها..إمرأة ناااضجة فأواخر الأربعينات بوجه أبيض وملامح جميلة ..كبرات اه ولكن مزالة محافظة على جمالها..كيما كيقولو كيمشي الزين ويبقى حروفو..عقدات حجبانها الكوحل ونظرات عينيها الكوحل بان فيهم الخوف وبصوت مستغرب نطقات وهي كتشوف فيه..\n\nرؤيا:براااء!!(طلعاتو وهبطاتو وشافت فتالا لي فيدو)..شعندك..ياك لباس..شكون هادي!\n\nبراء:(كينهج وعرقو هابط مع جبهتو)الواليدة..نتي لي اتعتقيني!\n\nناضت واقفة مخلوعة ودارت وقفات قدامو وعينيها كيمشيو بينو وبين تالاسين بدهشة..\n\nرؤيا:شني كاين..ما تخلعنيشي شني واقع..هضر شعندك..وشكون هادي..هضر دغيا شني واقع!\n\nبراء:(شاف فتالاسين ورجع شاف فمو وحنى راسو)ما عرفتش الواليدة..(غمض عينو)..أنا يمكن غلطت غلطة عمري نسمح لراسي عليها!\n\nرؤيا:(شدات فذراعو)شو بلا ما تخلعني..شني عملتي هضر دغيا..هضضضر شني كاين..براااااء شني عملت!\n\nشاف فيها براء وطلق من تالاسين لي غير طلقها دارت باغة تهرب وتخرج بحالها..ساعة غفلها ورجع شدها من يديها وجرها عندو ردها وقرب من الباب سدو ودفعها هي تجلس فوق الفوطوي لي كاين تما وخلاها جالسة كتبكي وكتشوف فيهم ورجليها كيرجفو ورؤيا مخرجة عينيها فيه ما فاهمة والو...\n\nرؤيا:هضااار..واش باغي تخرجلي لعقل..قول شني كاين!\n\nحط براء يدو على دراعها وقربها لجيهة لكرسي دلبيرو جلسها وجلس اونفاص ليها حاط يدو على ركابو وحاني راسو..وهي ساكتة وكتسناه يهضر حتا عصبها..\n\nرؤيا:اتبقى ساااااكت..هضر وطلقنييي..راني كنتسنى ماشي وقت لومبيونص دابا..كتولد الهضرة! فهمني شعندك!!\n\nبراء:(خذا نفس عميق وزفر)سمعيني الواليدة..البارح انا مشيت وو..وو(زفر)\n\nرؤيا:وووو..وآااااش!\n\nبراء:(رجع شعرو لور)فففففف..مشيت وسكرت\n\nرؤيا:(خرجات عينيها) شنييييييييي!! سكرتييييي..!! عاااااود أبراء!!!..عاااوتاني..واش حالف طرطقنييييي..ياك هضرناااا معاك وحلفت فيك..وباك شحف معاك..ونتينا باغي تخرج على راااسك؟؟.. شداك نشي سكرة هاااا..شداك نداك السم غير قولي..راه لحراااام هذاك لحراااااام..واش ما كتفهمشي لحرااااام!\n\nبراء:(خيب سيفتو بضيق)عارف الواليدة عااارف..ماشي وقت هاد الهضرة وماشي هنا فين كاين المشكيل دابا\n\nرؤيا:علاش كاين شي مشكيل ياخور من غير هذا؟؟..(دارت شافت فتالاسين)..وشكون هاد البنت بعدا!!!\n\nبراء:غير صبري الواليدة وانفهمك\n\nرؤيا:(خنزرات فيه)ها هي صابرة..يله فهمني\n\nبراء:مهم قلتلك سكرت..وما بغيتش نمشي لدار بديك الحالة..ومشيت لدار واحد صاحبي كنعرفو..ومع قليل فاش كنشرب وهاد المرة كثرت دخت دبصح..وما عقلتش شنو وقع ولا كيفاش..مهم نضت فالصبح لقيت راسي..ففففف..(حدر عينو)لقيت راسي عريان وهادي حدايا\n\nرؤيا:(باستغراب)هاااا!!...كيفاش حداك!..شني زعما..(حركات صبعها بينو وبين تالاسين مخرجة عينيها)واش لي فبالي هاااا!!..واش..واش زعما قستيها!!\n\nبراء:ما عرفتش الواليدة ما عرفتش..نضت لقيتها حداية والدم مقطر فوق الناموسية..ما عاقل على والو واااالو واااااالو(كيضرب فراسو)...انحماااااق الواليدة انحماااااق \n\nحطات يديها على فمها مصدومة وعينيها خارجين فيه ودارت كتشوف فتالاسين لي شادة فجيهة فخضها وكتبكي حانية راسها..شافت شكلها..صغر سنها..ضعف جسمها..ما يمكنش ولدها يديرها ما قادراش ثيق..ولدها صغير اه مزال يله كمل العشرين ومزالة المراهقة لاعبة عليه..ولكن ماشي حتا لدرجة يغتاصب بنت فديك السن..نزلات دمعة من عينيها وبلا ما تحس ناضت وقفات على غفلة جامعة فمها بحدة وشافت فيه هو لي حاني راسو بغضب وخذلان وهزات يديها حتااااا هزاتها ونزلات عليه بطرشة حتا دار حنكو وبقى هكاك مزير على فكو وما دارش حيث عارف راسو يستاهل..\n\nرؤيا:دوزتلك كلشي..وندوزلك كلشيييي..الاااااا هادي..سمعتي الاااا هااااادي..كنقسملك بالله وكنت بصح قستيها حتا غنتبرى منك هاد المرة..وما نتينا ولدي ما يانا يماااااك..وهاد الكبدة لي مخلياني نسمحلك على فعااايلك انقلع باباها من الجذر..ماااشي ولدي يااااانا لي يغتااصب بنت وصغيييرة من فووووق..ماااااشي ولدي سمعتييييي!!\n\nبراء:(زير على فمو)نستاااهل لي درتيها فيا..حيث الا كنت بصح درتها انا وما انسمحش لراسي..وأنا جيت عندك حيث نتي لي اتخرجيني من هاد الشك..(شد راسو بين يديه)والا كنت درتها بصح قتليني الواليدة..قتليني وما تخليش حمار بحالي يعيش..(صوتو تنغنغ شاد البكية)قتليني الواليدة...\n\nشافت فيه رؤيا مطولا وحابسة دمعتها بزز..مجرد فكرة أن ولدها هي يكون غلط غلطة بحال هادي خلاتها تحماق..جمعات النفس وهزات راسها وقصحات فيه الشوفة وهزات صبعها عليه..\n\nرؤيا:اتجلس هناااا وما تحركشي..انمشي نتأكد وانجي والا كنت بصح عملتيها..غير ما تبقاشي توريني وجهك\n\nطلعاتو وهبطاتو ودارت مخلياه جالس حاني راسو وشاد شعرو بين قبضات يديه...شافت فتالاسين بشفقة وقربات عندها ببطء كتشوف فحالتها وكيفاش كتبكي والبولة لي طالقة تحت منها...زادت قربات منها حتا وقفات عند راسها...وتالاسين غير حسات بيها رجعات لور مكمشة يديها عندها وشعرها طايح على وجهها كتخبى وشفايفها كيرجفو...زادت رؤيا تقصحات من جيهتها كثر وجلسات حداها وهزات يديها حطاتها على راسها وهي تهرب راسها منها..\n\nرؤيا:(بصوت حنين حابسة لبكية)ما تخافشي..ما تخافشي مني ما انأديكشي\n\nبقات تالاسين على نفس الوضع ما شافتش حتا فيها حتا حسات بيدين رؤيا كيدوزو ببطء فوق راسها...فكروها لمساتها لحنينة بمها وشهقات بصوت مسموع...ورؤيا عيات تحبس لبكية وطلقاتها بلا هواها وجرات عندها تالاسين خشاتها فصدرها كتطبطب على راسها..\n\nرؤيا:اهئ اهئ ما تخافشي احبيبة ما تخافشي..\n\nزيرات عليها كثر كتسكتها ورجعات بعداتها عليها وحطات يديها على حنوكها كتمسحلها فدموعها وتالاسين غير كتشوف فيها باستغراب ورموش عينيها تلاصقو بالدموع..\n\nرؤيا:انمشيو يانا وياك نواحد لموطع واخة!..ما تخافشي غير انشوفك باش مريضة وصافي(حاولات تبتاسملها باش تخليها ترتاح)...يانا هي خالتو الطبيبة واخة هههه\n\nبراء:(نطق بصوت خافت وهو حاني راسو)محال واش كتفهمك...(هز راسو فيها)ما كتهضرش بالدارجة عادية...هضرتها يمكن دالشلوح\n\nخنزرات فيه رؤيا وهو يرجع يدور راسو مسرح عينو فالسرجم...\n\nشافت فيها رؤيا ووقفات مداتلها يديها بابتسامتها المعهودة لي كتخليك ترتحيلها بلا ما تشعري وبصوت حنين قالتلها..\n\nرؤيا:ارى يديك..وأجي معايا!!\n\nشافت فيها تالاسين وشافت فبراء ورجعات شافت فيديها لي ممدوة..وبعد تردد مداتلها يديها وحطاتها فيد رؤيا لي زيرات عليها ووقفاتها وتمات خارجة بيها ولوخرى حانية راسها وشادة فطرف التيشورط وحشمانة من راسها حيث بايلة فحوايجها..دارت رؤيا شافت فبراء..\n\nرؤيا:هانا وصيتك..نرجع ما نجبركشي ما تلوم عي راسك\n\nما دارش شاف فيها حتا سمع الباب تسدات وسد عينيه كيتمتم فخاطرو وحط يديه بزوج شابكهم مور عنقو وداهم وجابهم كيحك بيهم راسو وكيسوط..\n\nشدات فيها رؤيا غادة بيها فلكولوار وساهية والموظفين دالمصحة كيلقيو عليها التحية ولكن هي كاع ما كانت كتجاوبهم كعادتها.. حيث بالها اصلا ماشي معاها وهادشي لي خلاهم يستغربو وعرفوها عندها شي حاجة...حيث هي كمديرة المصحة معوداهم ديما الابتسامة...دخلات بيها لإحدى الغرف لي كانت فيها دكتورة جالسة مور البيرو ديالها....غير شافتها وهي توقف كترحب بيها..\n\nالدكتورة:مدام رؤيا..مرحبا زارتنا البركة هههه\n\nرؤيا:(بابتسامة بزز باش رسماتها)هه الله يبارك فيك\n\nالدكتورة:بغيتيني فشي حاجة!\n\nشافت فتالاسين وحطات يديها على كتفها وجراتها عندها معنقاها بالجنب..\n\nرؤيا:اححم..انطلبك عافاك..تخويلي لا شومبر غير واحد 30 دقيقة هايداك..محتاجة شي حاجة!\n\nالدكتورة:(باستغراب)ياك لباس..علاش بغيتيها!\n\nرؤيا:بغيتها على شي حاجة شخصية..وكنظن ما ايكون عندك حتا شي اعتراض ياك!\n\nالدكتورة:(شافت فتالاسين ورجعات شافت فرؤيا) اوك هانا انخليك..حتا يانا كنت باغة شي وراق من عند موسيو الحسني نمشي نجيبوم..خودي راحتك\n\nرؤيا:شكرا ليك\n\nالدكتورة:العفو\n\nخرجات الدكتورة وسدات موراها الباب وتقدمات رؤيا مزيدة تالاسين معاها..هزات ستار ابيض وبان بياص ابيض بزوج بزوج حدايد كيتحطو فيه الرجلين وتلفازة فوق منو ومعدات طبية..حنات عند تالاسين وشداتها من خصرها وعلاتها جلساتها فوق الباياص وهي غير حانية راسها...شافت فيها رؤيا لحسرة وما حساتش براسها الا وهي كطبع بوسة على حنكها الشيء لي صدم تالاسين وخلاها غير كتشوف...شافت فيها رؤيا بابتسامة وبعدات وقفات جيهة السرجم دوزات الريدو ورجعات عند تالاسين..\n\nرؤيا:هانتينا سمعني..نتينا اتكى على طهرك ويانا أنشوف واش عندك شي حاجة واخة!!\n\nتالاسين:(نظرات تعجب) أورات فهامخ!!!(ما كنفهمكش)\n\nرؤيا:(بعدم فهم)هاااااا!!!..ففففف العايلة باينة ما كتفهم مني حتا لعبة..كيفاش انعمل نفهما اوووف\n\nرجعات شافت فيها مطولا بقلة حيلة وتبسماتلها وحطات يديها على كتافها كترجعها لور باش تكيها..\n\nرؤيا:(كتحاول تفهمها بحركات يديها)هانتينا غير تكى..وما تخافشي!\n\nنعسات تالاسين على ظهرها وكتشوف فيها..وحطات رؤيا يديها على حزام السروال باغة تزولولها وهي تشد فيه مخلوعة ما خلتهاش..\n\nتالاسين: مرايي تسكرت ... متريت!!!(شنو اديريلي..شنو بغيتي)\n\nرؤيا:ما تخافيش..غير انشوفلك عااافاك ما تخافيش مني ما انآديكش غير ارتاحي\n\nكانت كتهضر بطريقة صادقة خلات تالاسين ترتاح لكلامها واخة ما فهماتوش وطلقات من السروال لي كان فازك خلاتها تجرولها وجرات معاه الشورط..\n\nجراتلها حوايجها وبمجرد ما هبطاتهم على فخاضها خرجات عينيها بصدمة...كان فخضها مقيوس بالدم لي يبس عليه وجرحة عميقة كحلة بقوة لعشوب لي تخلطو فيها والدم لي كل مرة تعقر ويسيل منها...دايرة بلحمورية وخلات مكانها يتنفخ وفحال الا باغي يزراق...خنازتلها الجرحة حيث ما تلقاتش الرعاية الطبية اللازمة حيث جرحة بحالها كان خاصها ضروري لغراز..\n\nحطات يديها كتقلبلها مكان بدهشة وهي تجر رجليها عندها مقصحة...رجعات رؤيا طمناتها وحطات يديها ببطء كتفحصو...\n\nرؤيا:شني هادشي..اواعدي شكون عمل فيك هادشي!\n\nتالاسين:!!!!\n\nرؤيا:اربيييييي على ضربة..احححح عليك ابنيتي\n\nخلاتها رؤيا فاتحة رجليها وتقدمات كتهز اللوازم لي اتحتاج باش تعالجلها الجرح وجرات الكرسي قرباتو كثر وجلسات تحت منها وهي فاتحة رجليها وكتعالجلها الجرحة وتغرزهالها من بعد ما ضرباتلها البنج...\n\nسالاتلها وضمداتلها الجرحة من بعد ما نقاتها من الدم وشافت فيها هي لي مدورة وجهها للجنب حشمانة تشوف فيها...تنهدات وغمضات عينيها وخذات نفس عميق وهزات اللوازم لي خاصها..سرطات ريقها وسمات الله وهي كطلبو ما يكونش داكشي لي شاكين فيه بصح...وبعد وهلة من الخوف من داكشي لي تقدر تشوف خشات راسها بين رجليها كتقلبها واش تقاست ولا لا...\n\nهي كتقلبها وقلبها كيضرب مخلوعة وزادت كملات فاش لقاتها مجروحة شوية...عينيها خرجو من بلاصتهم...قلبتها كثر وكثر وهي تلقاها مجروحة جرحات قدام بمدة..قدرات أنها تكون قبل سيمانة او كثر ولكن ماشي جروح ديال ليلة وحدة...قلبها ضرها وتجمعولها الدموع فعينيها..بعدات يديها مصدومة حيث عرفاتها تعرضات لشي محاولة اغتصاب...واخة هي باقة بنت وإنما شي واحد حاول...بلحق شكون وكيفاش ما نعرف!!!...زعما يكون صاحب براء لي كانت عندو فالدار!!...وهي آش جابها عندو لدار أصلا!!!...حاجة وحدة لي خلاتها ترتاح هي أن احتمالية أن براء لي يكون دارها لغاتها...ولكن قلبها ما هناهاش على تالاسين.. \n\nرؤيا:(حابسة لبكية)الله يا بنتي وشني داز عليك باش وصلتي لهاد الحالة!!! يعلم الله شكون هاد ولد الكلبة لي حط يدو عليك!! افففففف لا حول ولا قوة الا بالله...الله ياخذ الحق الله يعطيه موصيبة ولد لحرام\n\nشافت فيها تالاسين ببلاهة..بحال الا كتقول مال هادي....قربات رؤيا هزات ايزار مطوي فجنب الباياص رماتو عليها غطاتها وهي كتحسر عليها...مسحات دموعها وخلاتها متكية وجبدات تيلي ديالها من جيب الطابلية..دوزات نمرة ma premier joie ...سرطات ريقها وجمعات النفس كتحمد الله حيث ولدها ما قسهاش وحيث ربي نجاها من هذا لي كان باغي يتعدا عليها ورسمات ملامح الجدية على وجهها..\n\nبراء:(بلهفة)الواليدة..ياك لباس..امدرا!\n\nرؤيا:مشي جيبلا شي حوايج تلبسوم واجي\n\nبراء:وا هضري الواليدة بعدااا..واش..\n\nرؤيا:(بحدة)هضرت معاك!!!!\n\nقطعات عليه ورجعات تيلي لجيب ودارت كتشوف مرة اخرى فتالاسين...قربات جلسات حداها كدوز يديها على راسها قلبها ضارها عليها وعلى حالتها...ولوخرا غير ساقرة وتشوف فيها وفخضها لي كان كيوجعها تكالما عليها...\n\nداز الوقت ورؤيا غير جالسة وكتشوف فتالا...وبالها خدام كيفكر شكون تكون وفين هما واليديها وشنو جابها لدار صاحب براء...ومنين جاتها ديك الجرحة ...وشكون هذا لي بغى يتعدى عليها...شلاااا أسئلة طاحو عليها وما لقاتلهم جواب وحتا البنت لي تجاوبها ما كتفهمهاش...وما فاقت من سهوتها غير على صوت تيلي ديلها وهزاتو جاوبات..\n\nرؤيا:جبتيهم!\n\nبراء:اه..فينك!\n\nرؤيا:اجي نلاشومبر 208 \n\nقطعات عليه وتنهدات..تبسمات فوجهها وناضت وقفات خرجات واقفة كتسناه حدا الباب مخنزرة..حتا بانلها جاي فلكولوار كيقلب غير بانتلو وهو يتم جاي عندها كيجري ووقف عليها عينيه خارجين..\n\nبراء:امدرا الواليدة..عافاك لما ريحي بالي راه انحماق..هضري الواليدة..شنو واش بصح درتها!\n\nرؤيا:(نترات الصاك من يدو وشافت فيه بغضب)هادشي كان خاصك تفكر فيه فاش يله حطيتي رجليك فالبيران أولد كرشي..ودابا رجع فاين كنت حتا نجي عندك\n\nدارت دخلات وزدحات الباب فوجهو وخلاتو هو واقف اياكل جنابو وعقلو ايخرج..ضرب رجليه مع الحيط بقوة حتا حس بصباعة تطواو فالصبردينة لي لابس...مسح على جبهتو وطلع الشعر عليها...ومن بعد ما خذا نفس عميق تهز فيه صدرو وتحط..ودار بحالو راجع لبيرو دمو...حس بهم الدنيا نزل على كتافو فهاد اللحظة...وتمشى عاقد حجبانو لكوحل وعينيه لكوحل باين فيهم كمية الأسى لي هازو فقلبو...وعرقو نازل مع بشرتو الحنطية حتا كتحبسو اللحية دوجهو لي ماشي قوية بزاف...وكل شوية يحك فشعرو ويرجعو لور وهو معصب غير مع شراوطو...\n\nوصل للبيرو ودخل من بعد ما زدح بابو حتا تسمع صدى صوتها فلكولوار وقفز الناس لي تما..ورجع جلس فالكرسي كيفيبري برجليه وكيزفر وكيحك فجبهتو بحركات دائرية كيحاول يتذكر أحداث ليلة لبارحة ولكن بدون جدوى...\n\nطال عليه الوقت بزاااف حتا سمع الباب تحل وهو راسو بالزربة...بانتلو رؤيا داخلة عاقدة حجبانها وباينة فيها معصبة وهبط عينيه شاف يديها فيد تالاسين لي لابسة سروال ابيض مع تيشورط كري وصباردين حمراء..كان داكشي لي عطاتو البنت لي شرى من عندها..بانت وحدة اخرى ومن بعد ما جمعاتلها رؤيا شعرها وقداتلها حالتها..كانت كأنها رجعات فيها الروح..\n\nناض قافز ووقف عليهم كيسرط ريقو\n\nبراء:الواليدة بلا ما تحرقيلي دمي كثر..لي فيا كافيني..الله يخليلك صحيحتك الا ما قوليلي شكاين..واش اه او لا!!\n\nرؤيا:(خنزرات فيه ساكتة)\n\nبراء:الوااليدة..نبوسلك يدك لما هضري..واش قستها..قولي..قستها ياك!!..\n\nشاف فيها كيتسناها تجاوبو وهي ساكتة..وبغضب زير على فمو وهز يديه لفوق حاط راسو بينهم..\n\nبراء:قستها ياك!..(ضرب راسو وبعد عليهم كيمشي ويجي وكيهضر بين سنانو معصب)حمااااااار..انا حمااااار حمااااار..شنو درت شنووو..حماااااار!!\n\nرؤيا:اه حمااار..وكبيييرهم من لفوق..\n\nشاف فيها بحزن وعينيه تغرغلولو بالدموع..ما حملش راسو وحس براسو واحد مسخ ما يسواش..وجهد تسالا وطاح على وقفتو جا جالس فوق الفوطوي وحط وجهو بين يديها مدرق وجهو كان كأنه باغي يبكي..هادي هي لي عمرو يسمح لراسو عليها ابدا فحياتو ويفضل يموت على انه يعيش بذنب بحال هذا فرقبتو..اما تالاسين فكانت بحال الاطرش في الزفة غير حالة فمها فيه وفحالتو ورؤيا كتشوف فولدها وهازة راسها بغضب حيث باغة تربيه..\n\nرؤيا:باش حسيتي هااا..موسخ.! حمار!!..ما تسواشي ياك!! واااااه بصح نتييينا حماااااار..ومووسخ وما تسواااااشي.. من الساااعة لي حطيتي فيها رجليك فبلاصة موسخة جامعة فيها غير لحرااام..ومن الساعة فاش حطيتي فدقمك داك السم ونتينا عااارفو حراااام.. شفتيه فاين كيوصل شفتيه!..ما بقيتيشي عاقل حتا على راسك شني عملت..كنت تقدر تقتل ودفن ونتينا ما حاسشي براسك..شفتي اااخرة لحرام فين كيوصل..!!!\n\nبراء:الصمت\n\nرؤيا:(بحدة)دابا أنسولك وجاوبني.. وياااا ويييلك تكذب عليا.. شني كانت كتعمل البنت فدار صاحبك!! منين جابها..شكانت كتعمل عندو!\n\nبراء:(جاوبها وهو مزال حاني راسو وحاطو بين يديه) واش كضحكي عليا الواليدة!! (هز راسو فيها) واش أنا كنقولك ما عاقلش حتاااا على راسي كتسوليني عليها وعلى صاحبي! (رجع حنى راسو) دابا انا شنو اندير شنووو..شنو اندير فهاد المصيبة..عمري نسمح لراسي..عمري !\n\nرؤيا:هاد المصيبة نتينا حطيتي راسك فيها\n\nبراء:الصمت\n\nرؤيا:(شافت فيه بتشكيك)دابا قولي..وبلاااا كذوب..الدار واش دار صاحبك ولا صاحبتك!\n\nبراء:(هز راسو فيها) هادشي ما شاطنك الواليدة!! واش صاحبي ولا صاحبتي!! واش ما كتشوفيش على مصيبة انا فيها! \n\nرؤيا:جاوبني وبلا قوة تفلسيف بزاف..مزال عندك لوجه لي يتجبه وا باز..دابا قول صاحبتك ياك!!\n\nبراء:الصمت\n\nرؤيا:وا هضر شعندك!! صاحبتك باااااينة.. واحد سكران ومنغاااام فاين ايمشي..طبعا عند شي وحدة طامع يكمل ليلتو معاها ياك!!\n\nهز براء راسو فيها ما عاجبوش الحال ودور وجهو كيسوط ويمسح وجهو وقلبو باغي يزهق..\n\nرؤيا:شفتييييي..عرفتهااا..قالك صاحبي! دابا خاااايلاه واش ما حشمتي ما رمشتي.. قدامنا وقدام باك الصلاة والعبادة وقال الله قال الرسول... غير تشوفو غبر ولا سافر وتجبر شي فجيوة تمشي لبيران تضربلي الطاسة وباش تكملها وتجملها.. تزيدلي بنات ليل!! ما كفاكشي شراب زدتيلي لبنات! كون زيالي تكبر وتخرجلي لحرام كون نهار طهارتك قلتلهم يدوزولك عليه من جذر!\n\nبراء:(شاف فيها)لوااااليدة!\n\nرؤيا:شني شني!! كذبت عليك! لاش يصلاح الا كان ايجرك غير لحرام.. اتخرج على راسك وعلى صحتك وعلى حياتك.. (نعتات لتالا) ها آخرة السكرة ولبنات فاين كتوصل.. \n\nبراء:(حط يدو على وذنيه)عافاك الواليدة صافي.. صافي بركة.. ندمت وما نفعاتني ندامة.. ندمت ندمت ندمت.. \n\nعض على سنانو حابس البكية..وهي كتشوف فيه ساكتة ومخلياه جالس باغي يحماق..\n\nرؤيا:كنتمنى هادي تعملك لعقل وتجمع راسك حيث الا بقيتي متبع طريق لحرام..شحال ما طولتي تجيبها فراسك..(سكتات).. مهم دابا حمد الله..ربي جا من جيهتك ومن جيهة هاد لبنيتة وحفظها..(بسخرية) غير رتاح اوليدي ما قستيهاشي..مزال ربي صاينها من البشر بحالك\n\nهز راسو فيها مبهوض وعينيه خارجين من بعد ما كان حانيه..وبعدم تصديق عقد حجبانو وبانت ابتسامة خفيفة مترددة على وجهو..\n\nبراء:كيفاش..واش زعما..واش انا..هه ما قستهاش الواليدة!!!..واش لي سمعتو بصح.. ما قستهاش..ياك ما قصتهاش ههه\n\nرؤيا:(كتشوف فيه بطرف عينها)ما قستيهاشي..الحمد لله\n\nبراء:وااااااااااااااااو\n\nناض وقف ونقز فبلاصتو بقوة الفرحة..وبلا ما يشعر طار على مو بتعنيقة حتا كان ايطيحها وزير عليها كيضحك..\n\nبراء:ما قستهاااش ههه..ما قستهاش الواليدة ههه انا ما قستهااااش \n\nرؤيا:(عنقها عواج وضرباتو لظهرو)طلق مني اسكايري..طلق\n\nبراء:(باسها فحنكها بقوة)وااااا ما قستهاااش ههه ولدك ما قسهااش \n\nحنى شاف فتالاسين بفرحة..بغى يطير وبلا ما يشعر حنا هزها وطلعها عندو حتا غوتات مخلوعة وتهزو رجليها كيضربو عند ركبتو.. وعنقها بقوة كيدور بيها فرحااااان وغير كيضحك..\n\nبراء:ههههه ما قستكش ههه اناااا ما قستكش هههههه \n\nهو كيدور بيها وهي كتفركل بين يديه وعينيها خارجين وجابلها الدوخة وهو كيدور ورؤيا كتحاول توقفو وتفكها من يدو ساعة هو ما كاينش فداك العالم مرفوع والفرحة ما قداه..\n\nرؤيا:رخي منها الملعووووق رخييي..نزل العايلة عليك\n\nالفرحة زادت خلاتو يطبع قبلات متتالية على خذ تالاسين الشيء لي خلاها تستنكر ما حملاش راسها وهزات يديها وبظفارها لي طوالو ولي جامعين لوسخ...حيث شحال هادي ما قطعاتهم حيث مولفة مها لي كتقطعهملها...وغرزاتهم فرقبتو بقوة وبغل وغضب وجرات بحدة حتا سال الدم وبقى فصباعها..وهو حس كأن سكين جرحاتو فعنقو وبعدها عليه مقصح حطها فالارض وهي غير نزلها لعبو بيها رجليها حيث داخت..حط يدو على رقبتو مخيب سيفتو...وشاف فيديه لقى الدم فيها\n\nبراء:اححححح..قمشاتني اووووف \n\nشافت فيه رؤيا مخيبة سيفتها كانها هي لي مقصحة ولكن ما بغاتش تبينلو ونطقات بسخرية..\n\nرؤيا:عبرات عليك..انا ما كرهتاشي كون خشاتوم فgراجمك(حلاقمك) طرطقاتهملك وخلات يماك.. \n\nشاف براء فتالاسين لي كتشوف فيه عاقدة حجبانها ومعصبة وواقفة قدامو فوضعية دفاع وهازة راسها فيه\n\nبراء:اححح قصحاتني والله..هههه بلحق مهم ما قستهاااش ههه الحمد لله..دابا عاد ارتاحيت..\n\nبقى هو واقف كيحك فالقمشة وتالاسين قدامو مخنزرة فيه ورؤيا دارت جلسات فبيروها وحطات جبهتها بين يديها حانية راسها..حتا حسات بيه وقف حداها وقرب راسها لعندو باسو بقوة..\n\nبراء:لهلا يخطيك عليا الواليدة وصافي\n\nرؤيا:(دفعاتو)مشي بعد مني..ما تقربلي ما نقربلك السكايري ياخور\n\nزيرلها راسها كيتعافر يبوسها من حنكها وهي كتجابد معاه تبعدو مخيبة سيفتها\n\nرؤيا:واااا بععععد مني\n\nبراء:هههه أ والله حتا نبوس ههه\n\nرؤيا:وا فرقني عليك..الدقم لي يتحط فيه لحرام ما يبوسنيشي\n\nبراء:ههه أنبوووووس وبززززز منك ههه\n\nرؤيا:(كتبعد وجهها وهو كيتماطى يبوسها)اوووووف بعععد مني هانا انسخط عليك..بععععد.. برااااء ففف خنقتيني\n\nبراء:بوساتي كيخنقوك وبوسات الواليد لا ياااك ههه\n\nرؤيا:الله يقل حياك..بعد مني..هداك بزاف عليك تكون فحالو السكايري\n\nبراء:هههه وا حلفت حتا نبوسك\n\nزيرها كيبوسها بزز منها وهي مخرجة عينيها كتبعدو..حتا سمعو غوتة عااالية خلعاتهم وصوت لبكا المجهد وترمات تالاسين على براء كضرب فيه بيديها ورجليها وتنقز وتبكي وتشهق عقلها ايخرج..\n\nتالاسين: حيدن gيس أخوشي أهئ أهئ أهئ حيد gيس أهئ أهئ أهئ أخوشتن اتgام أخوشتن أهئ أهئ..(بعععد منهااااا الوحش اههئ اهئ اهئ بععععد منهاااااا اهئ اهئ اهئ وحووووشة نتوما وحوووشة اهئ اهئ)\n\nدار براء مخلوع كيحاول يقبط يديها..بزوجهم تفاجئو من ردة فعلها غير الطبيعية والهستيرية بلش كتغوت وضرب فيه..وما حدو كيبغي يشدلها يديها وهي عاد ما كتزيد تمجنن كثر وكثر..\n\nتالاسين: رزميي أهئ أهئ زميي ايي أرتgرت أهئ أيي أرتgرت أيي أرتgرت...اهووووو.. (طلققققنيييي اهئ اهئ طلقنيييي ما تقيسنييييش اهئ اهئ ما تقيسش ما تقيسش..ولاااااااااااااا)\n\nدورها ملصق ظهرها مع كرشو وخالف يديها قدامها كيزير عليها..وهي كتهز حتا تهز وترجع طيحلو فالارض..رجع فيها جهد عشرة..وكتغوت ربي لي خلقها الشيء لي خلاهم يتصدمو ورؤيا استغربات لحالتها..ما عرفوش مالها وما عرفوش بلي داك الموقف ديال براء وهو باغي يبوس مو بزز فكراتها بذكريات قااااصحة..تفكرات راسها فاش كانت تحت الشيخ وهو فوق منها كينهش فيها..وما حد براء كيزيد يبغي يحكم يديها ما حدها كتزيد تصعر وهي بحال الا ترفعات وحاسة بنفس الشيء كيتكرر معاها..فتح الباب ودخلو بعض الاطباء والممرضين كيتفحصو شنو كاين مخلوعين..غير شافتهم رؤيا وهي تدارك راسها ذغيا\n\nرؤيا:عصام عتق..مهدئ دغيا!\n\nتالاسين:(كترطى) أهئ أهئ رزمييي...اراكسكرخ يات نكي أهئ أهئ حشوما فلاك أهئ ايي أرتgرت..(اهههئ اهئ طططلق منيييي.. ما درتلك والو انا وااااالو اههئ اهئ حرااااام علييييك اههئ ما تقييييسنييييش)\n\nحماقتلهم بلبكى ونحيط ولغوات..وبراء كياكل فالدقات هي وفين جات..عاقد حجبانو ومزير على فمو وجامعها عندو كيتعافر معاها..ضرباتو ضربة براسها لفمو حتا عض على لسانو وحس بطعم الدم ففمو\n\nبراء:اححح..وا الله ينعل لللل..تفووووو\n\nدخل أحد الممرضين كيجري كيقاد فالشوكة ويضربها بصبعو وهي مفرشة فالارض كتفرطط..حتا لباياص لي تحط عليه ما كاينش فالبيرو درؤيا حيث هي فقط مديرة فالمستشفى..وبصعوووبة كبيرة قدر يضربلها الشوكة فيديها لي شادهالها براء ومنعسها فحجرو وهي طالقة رجليها فالارض كتفركل بيهم..بعدو عليها وبقى غير براء شادها بين يديه وهي كتبكي وتغوت طلقني طلقني..وهما ما فاهمينها حتا شكتقول..وبشوية بشوية بدا غواتها كيخف وعينيها لي عامرين دموع كيتعسلو وكتشهق بشوية حتا غفااات بين يدين براء لي باقي مبهوض فيها..\n\nرؤيا:(عاقدة حجبانها)هزها وتبعني..يله..ونتوما يمكنلكم تمشيو لخدمتكم صافي\n\nهزها براء بين يديه فشلانة وتبع مو لي خرجات غادة بيها فلكلوار حتا دخلات لإحدى الغرف الفارغة فالمستشفى..\n\nرؤيا:اجي..حطها هنا\n\nقرب حتا هو ساكت حطها فوق الباياص وقربات رؤيا غطاتها بليزار وبعداتلها الشعر على وجهها..\n\nرؤيا:لا حول ولا قوة الا بالله\n\nبراء:الصمت\n\nرؤيا:يعلم الله بحالها..(شافت فيه بطرف عين)وشني كانت كتعمل فدار صاحبتك!! حالتها ما كانتشي دشي وحدة عايشة مزيان\n\nعقد حجبانو فاش تفكر قضية أنها كانت فدار حياة ودخلو الشك شنو كانت كدير مع وحدة بحالها فالدار..\n\nبراء:(بهدوء)ودابا شنو انديرو معاها!\n\nرؤيا:(تنهدات)ما عرفت..خليها حتا تفيق ونشوفو شني انعملو..نتينا غير مشي دابا بحالك\n\nبراء:واخة..انا انمشي نبدل عليا هاد الحالة\n\nرؤيا:(عوجات فمها وطلعاتو وهبطاتو)سكايري\n\nدارت مسحات على جبين تالا ورجعات دازت فيه وخرجات بحالها مشات للبيرو ديالها..وهو بقى واقف لوهلة كيشوف فيها ورجع شعرو لور..\n\nبراء:وا حريييرة هادي..فففف\n\nيتبع"
  },
  {
    "id": "3",
    "title": "إرحموني الجزء الرابع",
    "desc": " خرج حتا هو وخلاها ناعسة..وتم غادي كيتمشى بشوية على عكس فاش كان داخل..دابا كيتمشى بهدوء وباين على وجهو مكالمي..وصل حدا سيارتو وطلع فبلاصتو وتنهد..وخشى يدو وهز نصو شوية باش يقدر جبد تيلي من جيبو ودوز النمرة دحياة..صونا لوقت لا بأس به عاد جاوباتو مقلوبة بالنعاس..\n\nبراء:الو\n\nحياة:(صوتها ناعس)شكوووون!\n\nبراء:توكضي معايا..هذا انا براء\n\nبعدات حياة تيلي على وذنيها شافت الاسم من بين رموشها وحلات عينيها وتجلسات..\n\nحياة:براء..صافا..بيخير..ياك لباس..شي حاجة!\n\nبراء:أنسولك!\n\nحياة:اه مرحبا..سول شني!\n\nبراء:البنت لي كانت عندك\n\nحياة:شني!!..شمن بنت!\n\nبراء:حياة..راه قلتلك توكضي\n\nحياة:اااااه البنت..ولكن مناين عرفتي..(بلهفة)واش جيتي لبارح..لا ما تقولاشي\n\nبراء:كيفاش وعلاش ماشي وقتو..بغيت غير نسولك منين كتعرفيها!\n\nحياة:علاش..انا راه خليتها البارح هنا جيت ما جبرتاشي..واش معاك!\n\nبراء:اه\n\nحياة:علاش!\n\nبراء:شنو قلنا\n\nحياة:اوك اوك..البنت جبرتها حدا باب العمارة وحالتها كانت ماهياش وبقات فيا وطلعتها عندي\n\nبراء:وشنو اخر!\n\nحياة:وصافي..ااااه عاد تفكرت..كانت باغية تمشي لدار الايتام كانت كتسقسي فين جات\n\nبراء:اممم..اوك..شكرا يله بسلامة\n\nحياة:اتجي اليوم!\n\nبراء:لا..محال..يله تهلاي\n\nقطع عليها ورمى تيلي حداه فالكوسان وديمارى الاوطو وخرج فحالو..كيضرب أخماس فأسداس وحال هاد البنت شطنو وخلاه يخمم..\n\nوصلات لعشية..وتم داخل عاود مقاد حالتو بقميجة شيبي وشورط دجين باج فونصي حد الركبة وصبردينة بيضة..شعرو فازك مرجعو لور وعطرو خفيف..حتا دخل عليها وهي حانية كتخدم وطل عليها مور الباب..\n\nبراء:الواليدة!\n\nهزات راسها فيه وعقدات حجبانها وحطات يديها تحت ذقنها..\n\nرؤيا:هاد الواليدة كيجي موراها غير لمصايب..شكاين عاود!\n\nبراء:(سد الباب كيضحك)ياك..هذا هو ولدك حبيبك\n\nرؤيا:انا ما ولداشي سكايرية\n\nبراء:ففف وصااااافي الواليدة\n\nرؤيا:إلا صفى خوضو..(شاف فيها بطرف عين)دابا شعندك..شني باغي..علاش ماجي عاود!!!\n\nبراء:كيبقات ديك البنت\n\nرؤيا:وعلاش كتسقسي!\n\nبراء:يهديك الله الواليدة\n\nرؤيا:فففف باسل..مشيت قبايلة طللت عليها كانت مزالة ناعسة..دابا تكون فاقت(شافت فالساعة)اوووف تعطلت..باك ايجي ما يجبرنيشي فالدار ايعمل حالة\n\nبراء:ايجي هاد النهار!\n\nرؤيا:يييه ايجي هاد النهار..بحرا يحكمك شفتيه سافر وغبر سيمانة ونتينا تسيب عاود\n\nبراء:(رجع شعرو لور)بغففف مشاكييييييل معاكم وحق الرب\n\nرؤيا:نوض تقلع أمول المشاكييل..يانا أنمشي نشوفا ونمشي لدار\n\nبراء:حتا انا انمشي معاك\n\nرؤيا:(كتزول طابلية)واخة\n\nبراء:انخليوها هنا!\n\nرؤيا:ما عرفت والله..عاد انشوف\n\nبراء:عيطت لديك لبنت سولتها عليها..\n\nرؤيا:(بطرف عين) بغيتي تقول صاحبتك !\n\nبراء:(قلب عينو وتنهد ورجع شاف فيها) مهم دابا قالتلي بلي كانت كتقلب على دار الايتام..باينة البنت ما عندها حد لافين تمشي لافين تجي\n\nرؤيا:الله أكبر..الحبييييييبة ديالي ومزالة صغيرة..و الأمان عليها ما تستاهلشي الزنقة..لا حول ولا قوة الا بالله\n\nبراء:وشني اتديري دابا!\n\nرؤيا:زيد نشوفوها ويكون خير\n\nهزات صاكها وزاد قدامها فتحلها الباب مرجات وسد موراها..وتم غادي تابعها حتا وصلو لباب غرفتها..دفعات الباب رؤيا وشافت فمكانها ما لقاتهاش..\n\nرؤيا:هاء فاين هيا..فاين البنت!\n\nبراء:كيفاش فين هي..ياك كانت هنا!!\n\nدخلات رؤيا كتقلب فالحمام ما لقات فيه حد وخرجات عندو مبهوضة..\n\nرؤيا:البنت ما كيناشي..فاين مشات!!!\n\nبراء:ما يمكنش فين عندها تمشي\n\nخرجات رؤيا كتخلف بسرعة حتا وقفات احدى الممرضات كتسولها عليها ولي هي براسها ما عرفاتش فين هي..تفرق براء عليها كيقلب بوحدو ورؤبا بوحدها وكيقلبو فالجوايه لي تكون فيهم ويسقسيو ولكن بدون فائدة ورجعو تلاقاو عند باب المشفى\n\nرؤيا:جبرتيها!\n\nبراء:(سرط ريقو)لا والو\n\nرؤيا:فاين اتكون مشات يا ربي\n\nهما مزالين واقفين كيهضرو حتا تمو مجموعة ديال المسعفين داخلين دافعين بياص وكيغوتو باش يبعدولهوم من الطريق وهما خرجو عينيهم مبهوضين بزوج..\n\nحلو عينيهم بصدمة..كان باياص فيه راجل كيتوجع..مجروح من جبهتو وعنقو ملفوف بكالة ديال العنق وجامع يدو عندو كيتألم..وموراه تماما كانت تالاسين فباياص اخر ساكتة ومزيرة عندها قطة صغيرة بيضاء..حنكها محرود ودراعها حتا هما..وسروالها لبيض رجع مبهدل..وهي شانقة على قطة فوق صدرها ما بغاتش طلقها..جرات رؤيا معرضالهم وهما دافعينها\n\nرؤيا:شعندها..شني وقع!\n\nالمسعف:اكسيدون..على ما فهمنا البنت شافت القطة وسط الطريق وبغات تعتقها ومول الاوطو كان جاي بالزربة حتا خرجات قدامو..هو ضرب فالطريطوار وهي فاش هربات جات طايحة على وجهها\n\nرؤيا:(كتقلب فتالا)وما عندها والو..ما كنضنش عندها شي هرس!!\n\nالمسعف:وي مي حتا نديرولها السكانير ونشوفو..مول الاوطو لي تهرس..حفظ الله ما ماتش\n\nرؤيا:بفففف..مشكيلة هادي\n\nتمشات معاهم وبراء تابعها حتا هو..حتا دخلو لإحدى الغرف الخاصة بالأشعة..وبغى المسعف ياخذ من عندها القطة..وهي تزير عليها كثر وخرجات عينيها فيه\n\nالمسعف:أنردهالك..غير نشوفو واش عندك شي هرس ولا تضررتي ونرجعوهالك\n\nمد يدو ياخذها مرة اخرى وهي تضربلو يدو وتكمشات خاشية لقطة فعنقها..قربات منها رؤيا كتبسملها ودوزات يديها على شعرها ومداتلها يديها\n\nرؤيا:أرى أحبيبة نهنا..خليهم يعملو شغلهم\n\nشافت فيها تالاسين مطولا..ومداتلها القطة بشوية وهي مترددة ورؤيا كطمنها بعينيها..\n\nتالاسين:(بصوت خافت) تهلا gيس ..هان استرتجلوت (تهلاي فيها..عنداك تضيعيها)\n\nما فهماتهاش رؤيا واكتفات أنها تبتاسم وهي هازة لقطة الصغيرة بين يديها..وخرجات من الغرفة لقات براء واقف فالباب..\n\nبراء:شنو عندها!!\n\nرؤيا:ماعرفت..عاد ايشوفو..واخة ما كنضنش عندها شي حاجة خطيرة..غير شي جرحات دغيا يبراو\n\nبراء:(شاف فالقطة)مكلخة..كانت اتقتل راسها على قطة\n\nرؤيا:ماشي مكلخة..عندها قلب حنين\n\nبراء:ايوا ها محنتها فين كانت أتوصلها..رمات راسها لموت على قبل قطة\n\nرؤيا:البنت صغيرة ما كتعرفش(شافت فالساعة)..بفففف انتعطل\n\nبراء:ههه هاد النهار الواليد يطلقك\n\nرؤيا:(ضرباتو لصدرو)بزاف على حسك..نوض مشي فرقني عليك هاد النهار\n\nبراء:غير سيري انا نبقى نشوف شنو ايقولولي\n\nرؤيا:لا أنتسنى حتا نديها معايا\n\nبراء:انديوها للدار!!\n\nرؤيا:اه..البنت قلتي يتيمة..وكي كتشوف ما كتفهم لي كيهضر معاها ما حنا كنفهموها..وحالتها راك شفتيها قبايلة..وزيد عليها دابا..البنت باينة ما كتعرف حتا حاجة ونخليها مرمية هنا..حتا نشوف حريرتها كيفاش وعاد ديك الساعة نشوفلها شي حل..اما دابا انديها معايا\n\nبراء:اه مزيان..والواليد\n\nرؤيا:(كتدوز يديها على راس القطة وحانية راسها) شعندو الواليد!!\n\nبراء:شنو اتقوليلو ؟؟\n\nرؤيا:(ببرود)انقولو لي كاين ولدك سكر وسحابو تكرفص على هاد البنت ودابا هي ما عندها فين تمشي وانخليوها معانا..عاااااادي\n\nبراء:من نيتك الواليدة !!\n\nرؤيا:من كيتي أوليدي\n\nبراء:وا معاك بصح دابا \n\nرؤيا:دابا زيالك الا ما قلتلوشي انا سكر ما ايعرفشي..تجبرو وصلاتو لخبار شلاه حطيتي فراقشك تما\n\nبراء:وا دابا السكرة خليها أبار..أنا وتبت من هادي من عاود..ولكن بلا ما تزيدي تكمليهالي معاه وتقوليلو عليها\n\nرؤيا:اممم..وا باز زعما نتينا..تخاف ما تحشم\n\nبراء:شمن خوف..راه غير الواليد وكنحتارمو\n\nرؤيا:لا باين العربون\n\nبراء:دابا شنو ؟؟\n\nرؤيا:شنو لي شنو !\n\nبراء:الواليدة..كيعجبك تلعبيلي على أعصابي\n\nرؤيا:(عوجات فمها)مشي دابا ويكون خير \n\nبراء:فين انمشي خليني حتا نمشيو كاملين\n\nرؤيا:اوا سد دقمك ما تهضرنيشي الله يرحم يماك..مزال ما نسيت فعلتك\n\nبراء:(ضحك وجلس فكراسي الانتظار)ها هو الالة رؤيا ما تبقايلي غير على خاطرك الزاين دالعااالم هههه\n\nرؤيا:(جلسات حداه)زلايلي ياخور\n\nبقاو جالسين حتا تمو مخرجين تالاسين مرة اخرى وداوها لغرفة اخرى يضمضولها جروحها من بعد ما تأكدو بلي ما عندها حتا شي ردود..وقفات معاها وبراء حتا سلاولها حطولها بيندة صغيرة على حنكها واخرى فيديها وغير وقفات على رجليها مدات يديها للقطة خذاتها من عند رؤيا وشنقات عليها مرة اخرى..وهي غير ساكتة بحال الا صرفقتيها..تمو خارجين بيها..ركب براء فسيارتو وشدات فيها رؤيا باغة تركبها لور فالسيارة ديالها وهي تجر يديها عندها..\n\nتالاسين: ماني سرايي داخ تاويت !!! (فين اتديني حتا نتي عاود)\n\nرؤيا:(عقدات حجبانها ما فاهماش)شكتقول هادي !! (تبسمات)شو احبيبة..ما تخافشي مني..(حطات يديها على حنكها)اتمشي معايا حسن ما تبقى فالزنقة..\n\nرجعات خطوة لور وزيرات على ديك القطة لي معاها فالمحنة روحها اتزهق وهي شانقة عليها..شافت فيها رؤيا وحنات قرفصاء قدامها كتحاول توصلها شي كلمة ورجعات حطات يديها على حنكها..\n\nرؤيا:سمعني..عارفاك دابا ما كتفهم والو مني..بلحق شو فعيني وثيق فيا ما انأديكشي وما انخلي حد يأديك..أتمشي معايا الا بقيتي هنا غير اتكرفص فالزناقي..واخة أحبيبة(باستها)... ثيق فيا\n\nبراء:(من السرجم دسيارتو)مزالين معطلين..وا مدام راه راجلك تلقايه قالب الدار عليك ونتي جالسة تحابيلي تما\n\nرؤيا:وااااا مشي فحالك اللصقة..ديها فراسك..ياااااه على أشكال ولدت\n\nمدات يديها لتالاسين لي زعمات وحطات يديها فيدها..طلعاتها جلساتها لور وركبات حتا هي وديمارات خارجة وتبعها براء حتا هو..\n\nبعد مدة وقفو بزوج بيهم حدا باب حديدي أبيض كبير كلاكصونات رؤيا وتفتحلها الباب ودخلو بزوج بيهم وما وقفو حتا فاتو الجردة لمضوية ووصلو لفيلا ضخمة واخذة مساحة كبيرة..نزلو بزوج من سيارتهم ودارت رؤيا نزلات تالاسين لي غير كتشوف بعينيها..جراتها وزاد براء قدامها وتمو داخلين\n\nوقف براء فاش وصل لإحدى الصالات البلديين..تبسم ولقى السلام\n\nبراء:سلااام عليكم..مساء الخير\n\nتقدم وقرب من إمرأة مسنة كي لكميشة..ضعيفة وقصيرة جالسة فجنب السداري مغطية رجليها بليزار خفيف والمسبحة بين صباعها..شالها الابيض ملوي فوق راسها وهي بقميص شيبي..حنى على راسها باسولها وضحك\n\nبراء:رقووشتي..توحشتك\n\nرقية:جيتي الغنضور..يرضي عليك\n\nبراء:جيييت العمر ياااا لعمر هههه\n\nرقية:(حطات يديها على وذنيها)هاااا شنو ئلتي عاود!\n\nبراء:(غوت حدا وذنيها)واااااا ئلتلك شرفتي ارئوووشتي\n\nرقية:(نزلات عليه لراس)يغصبك..زعزعتيلي طبل وذني..ما كاينش لي صمكني ئدك\n\nبراء:ههههه \n\nبعد عليها كيضحك وقرب لهنية لي جالسة حداها وحنى حتا هي باسلها راسها..حتا هي كبرات وبااان فيها لكبر وضعافت..ولابسة قميصها حتا هي وشالها وتبسمات فوجهو\n\nهنية:يرضي عليك اولدي\n\nبراء:كيبقيتي مزيانة\n\nهنية:الحمد لله..مزيانة\n\nداز لإمرأة اخرى جالسة حداهم ببيجامة سروال وفوقاني ديالو..كبرات حتا هي وبان على وجهها التقدم في السن..ولكن مزالة شادة فراسها ومهلية فيه..واخة ما حطاش الماكياج كتبان زوينة ومأنتكة..وسلم عليها بلابيز حيث ما كتخليهش يبوسلها راسها باش ما تحسش راسها شرفات\n\nبراء:كيقيلتي صافا\n\nزينب:(ابتسامة)صافا مون شيغي\n\nبراء:فين هو ميسيو ديالك ههه\n\nزينب:ههه راه كيصلي \n\nبراء:اااه..الواليد جا!\n\nزينب:قبااااايلة..ماماك لي تعطلات فين هي\n\nبراء:ها..(قاطعو صوت رؤيا)\n\nرؤيا:سلام عليكم\n\nهزو راسهم فيها باربعة بابتسامة وسرعان ما تبدلات ملامحهم لملامح استغراب..كيشوفو فديك البنت لي معاها \n\nهنية:وعليكم السلام ابنتي\n\nزينب:مسا الخير..تعطلتي؟\n\nدخلات جارة تالا من يديها وكتسلم عليهم وتهضر\n\nرؤيا:وي عارفة..خرجي شي شغال\n\nجاها صوت رجولي غليظ من موراها: وشمن شغال هذا الالة!\n\nتبسمات وهي مزالة كتسلم على زينب بلابيز..ودارت بشوية عليها وملامح الفرحة مرسومين على وجهها..كان لابس سروال ثوب رمادي مع سوميج بيضاء طاويلها لكمام..الوانو المفضلة..باين مزال ما بدل حوايج السفر عليه..حاط يديه فجيبو وكيطلع فيها ويهبط مطلع حاجبو..مزال محافظ على هيبتو لي غير ما زادت مع الشيب لي تسلل بين خصلات شعرو الاسود ولحيتو الكثيفة..ونظارات ديال الشوف سوداء دالرايبن فعينيه عطاتو جاذبية خاصة..حرك عينيه بينها وبين تالاسين وشاف فيها بتعجب ورجع قلب عينو جيهتها هي لي غير مبسمة فوجهو\n\nرؤيا:جيتي\n\nفراس:ايييه جيت ونتي ما جيتي\n\nبراء:الواليد\n\nقرب تسالم هو وياه سلام رجالي باليدين وضربو بكتاف بعضهم وفراس طبطب على ظهرو بقوة\n\nبراء:على سلامتك\n\nفراس:(ابتسامة جانبية)يسلماااااك اوليدي(غمزو)\n\nبعد عليه براء كيحك فعنقو وهو فهم ديك وليدي لي قالو..حيث ما كيقولهالو غير فاش كيكون مزبلها معاه ورجع بعد عليه وجلس كيحك عنقو بتوتر\n\nقربات منو رؤيا وهي مزالة شادة فتالاسين وتهزات على صباعها كتسلم عليه بلابيز وهو هاز راسو معصب منها وواخة هاكاك سلم عليها ببوسات حارين فلحنك\n\nرؤيا:(ابتسامة)على سلامتك\n\nفراس:الله يسلمك امدام..شهاد التعطيلة..منين وصلت هادي ثلاثة دالسوايع..هي هادي لي gلتي اتلقاني كنتسناك همم!\n\nرؤيا:وراه ماشي لخاطري شعندك ههه\n\nفراس:كضحكي!\n\nتسمع صوت بعيد هابط من الدروج..كانت بنت مراهقة هابطة كتجري فالدروج..الضحكة مشرgالها فمها وباينة عليها الفرحة..شعرها بني مغلووووق مايل لسواد..حجبانها وعينيها كوحل وكبار فحال ديال مها ولي خذات منها شحال من حاجة..بشرتها بيضاء حنطية شوية..ووجهها بيضاوي مع فم صغير..بنت يله عندها 17 لسنة..مقبلة على الحياة بكل ما عندها..هابطة كتجري بسرعة فاتجاه باها لي عاطيها بظهرو ونقزات بكل جهدها حتا تعلقات فعنقو ودورات رجليها على ظهرو\n\nبيسان:ههههه هاانتينا حصلتي..ما بغيتيشي تهزني\n\nفراس:ههه نزلي القردة\n\nبيسان:ولاااا..هربتيلي قبايلة دابا ما نزل حتا تجيب بيا دورة فالدار\n\nفراس:(شدها من شعرها وهي فوق كتافو)نزلي راه انتف مك هههه\n\nرؤيا:وا هاااتخصار لهضرة..شعندك مع يماها\n\nبيسان:(عاد ردات البال لرؤيا)الواااليييدة ههه ما شفتكشي ههه\n\nرؤيا:ايوا لي شاف حبابو نسى صحابو\n\nجبدات بيسان يديها حتا وصلات لحنك مها لي كانت واقفة قريبة من فراس وضحكات\n\nبيسان:نتينا لعمر نتينا..قرب عندي نبوسك اذا هبطت ايهربلي هههه\n\nرؤيا:هههه الله يعطيك شي عقل\n\nقربات باستها وبيسان حتا هي بادلاتها البوسة بحراارة حتا خسراتلها شالها وتعرى شعرها\n\nرؤيا:غاااا بشوية على حنكي احح ههه\n\nبيسان:الحب نتينا..وا يله الواليد\n\nفراس:هبطي احبيبة نتفاهمو مع مك بعدا\n\nبيسان:هههه مشيييتي فيها الميييمة هههه حبيب قلبك معصب منك\n\nنزلات بيسان كضحك ويله وقفات حدى باها وهي تلاحظ وجود تالاسين..لي واقفة بجنب رؤيا وحادرة عينيها\n\nفراس:(بجدية)شكون هادي بعدا\n\nبيسان:(شهقات حاطة يديها على فمها)هيييييييه..اواعدي ياااانا..هههه ماما جابتلك الربيبة ويلي وييييلي\n\nدار فراس شاف فيها مطلع حاجبو ونظرتو جدية وهي تجمع الضحكة \n\nبيسان:اربيييي عليك وشحال مغيار هههه..\n\nوقفات حدى باها وحطات يديها فجيب سروالها دالكيطمة ودفعات صدرها بحالو وطلعات حاجبها فماماها كتقلد باها بلعاني\n\nبيسان:يله امدام..شكون هادي!\n\nزينب:امالكم شديتو البنت من لباب..خليوها غير تجلس وتقولنا\n\nهنية:جلسو اولادي وهضرو..وقلنا ابنتي شكون هاد لبنية لي معاك..وشعندا حالتها هايدا\n\nرقية:شكتئولو نتوما..عليو صوتكم راه ما كنسمع والو..أداك الغنضور..شكيئولو!\n\nما سمعهاش براء لي كان حاني راسو كيحك عنقو بتوتر وكيفكر كي ايدير يفكها مع باه وخايف لا مو تقولو كلشي لي كاين..\n\nجلسات رؤيا وجرات تالاسين جلسات حداها وتبعها فراس جلس قبالتها حاط يديه على ركابيه وكيشوف فيها بجدية..وبيسان جلسات حداه كتقلد الجلسة ديالو حتا شدها من شعرها وخشالها راسها فصدرو\n\nفراس:ما كتحشميش..كتعيبي باك القردة همم!\n\nبيسان:هههه رخي رخي..ماشي كنعيبك غير كنعمل فحالك اححح شعري هههه\n\nتبسم فراس وحنى باسلها راسها وخربقلها شعرها وطلقها خلاها كتقاد حالتها وكتضحك..ورجع تقابل مع رؤيا\n\nفراس:اححم..دابا gوليلنا\n\nرؤيا:واخا..(شافت فبراء ورجعات شافت ففراس)اححم..هاد لبنية اليوم جابوها نلكلينيك..حيث كانت مضروبة فرجليها ايوا فاش داوينها وخليناها فشومبر ديالها ترتاح رجعت ما جبرتاشي فتشنا عليها حتا كنشوفوم مدخلينها فوق الباياص..بغات تعتق هاد القطة وكانت اضربها الاوطو غير ربي ستر..ومول الاوطو راه مضروب ومهرس وهي الحمد لله غير تجرحات\n\nفراس/بيسان:همم..ومن بعد!\n\nشاف فراس فبيسان بطرف عينو لقاها كتشوف فيه حتا هي وتبسم ابتسامة جانبية ورجع شاف فرؤيا..\n\nرؤيا:ههه الله يستر..مهم فاين كنت..ااااه ايوا وعلى ما فهمنا البنت يتيمة وما عندها حد..وكانت كتفتش على دار الايتام..وما كتعرفشي تهضر هضرتنا..هضرتها غير دالشلوح..ويانا الصراحة فاش شفت حالتها وعاد مزالة صغيرة..ما طاوعنيشي قلبي نخليها وجبتا غير حتا نعرف قصتها ونشوف شني نعمل\n\nفراس:(حك لحيتو)اممم..ايوا gلتي كتهضر بالشلحة..نتي باش فهمتيها وعرفتيها يتيمة..هممم!\n\nرؤيا:(حلات فمها)هاااا..امم واحد الفرملية خدامة فلكلينيك كتهضر نفس اللهجة ديالا وفهماتا عليها..وهي لي ترجماتلي هضرتا\n\nشاف فيها فراس لمدة بتشكيك وهي كدور فعينيها ودارت عند تالاسين كتلعب فشعرها\n\nزينب:ايوا وشنو دابا..اتخليها معانا!\n\nرؤيا:اه..غير هاد الفترة بعدا حتا نقررو شني نعملو!\n\nهنية:اهاه ابنتي..ما فيها عيب خليها معانا..الدار واااسعة وعريضة تبارك الله ما عندها فاين ضيق علينا..ولبنية صغيرة وغزالة تبارك الله..الا بقات فالزنقة غير أيطمعو فيها ولاد لحرام\n\nرؤيا:حتا يانا داكشي لي قلت..خفت عليها بوحدها من الزنايق\n\nنقزات بيسان جلسات حداهم وتالاسين بينها وبين مها\n\nبيسان:باغة تجيبيلي الشريكة اماما..غير قوليها قوليها..هادي هي ديالك اماما..هادي هي بنتك..باغة تجيبيلي لي تزاحمني\n\nرؤيا:(جبداتلها حنوكها)وشكون هادي لي تزاحم بنتي شكوووون..حسبيها بحال صاحبتك واتجلس معاك وهي هاديك تونسك..شني ضهرلك ههه\n\nبيسان:(طلعات حاجبها وعوجات فمها)اممم..اوك هههه..اصلا غير كنت كنضحك معاكم ههه انحسبها بحال ختي الصغيرة يانا كاااع ههه..شني اسمك ههه\n\nحطات يديها على كتف تالاسين وهي تخلع ولصقات فرؤيا..\n\nبيسان:اواعدي..شعندا هادي ضربها تريسينتي\n\nرؤيا:غير ما موالفاشي احبيبة..راها مسكينة حالتها حالة..يعلم الله شني داز عليها حتا رجعات كتخاف هايدا..قبايلة بقات تغوت حتا ضربنالها شوكة ونعسات عاد تهدنات\n\nبيسان:اممم اوك فهمت(مداتلها يديها بابتسامة) سلااااام انا اسمي بيسان ونتينا\n\nتالاسين:الصمت\n\nرؤيا:ما كتفهمكشي ابنتي\n\nرقية:أش كاااتئولو أهاد الئوم..راني ما كنسمع والو\n\nشاف فيها براء كيضحك من بعد ما ارتاح شوية حيث مو ما قالت والو وناض جلس حداها باش تسمعو وقرب لوذنيها..\n\nبراء:كيهضرو على الضيفة لي جات عندنا\n\nرفية:الضيفة!!..واش ديك لبنية\n\nبراء:حرك راسو باه\n\nرقية:ايوا مرحباااا مرحبااا..بنت من بعدا !!\n\nبراء:ما نعرف\n\nرقية:(حطات يديها حدى وذنها)هااااا..علي صوتك ما سمعتش\n\nبراء:وااااا ماااا نعرف\n\nرقية:وشكون عرف!\n\nبراء:(كيغوت حدا وذنها)البنت يتيييييييمة\n\nرقية:يتيييمة!(حطات يديها على قلبها)الحبيييبة دئلبي..شويتيلي كبدي عليها..وشحال اتجلس معانا\n\nبراء:ماااا نعرف\n\nرقية:هااااااااا!\n\nبراء:وا ماااااانعرف ماااا نعرف\n\nرقية:ومالك فرحان بحلائمك وكتغوت..غير بشوية صمكتيني\n\nبراء:ههههه\n\nشافت رؤيا ففراس كتقرى عينيه..وهو مضيقهم وكيشوف فيها ويشوف فتالا..\n\nرؤيا:شني قلتي!\n\nفراس:فاياش\n\nرؤيا:كيفاش فاياش..على العايلة..شني كنا كتقولو من الصبح\n\nفراس:عادي مرحبا بيها واش عارفاني انgول لا على شي حاجة بحال هادي!\n\nرؤيا:ايوا وشعندك كتشوف فيا بنص عين!\n\nفراس:رشقاتلي..(رجع لور وتكى ونشر يديه على لمخذة وشاف فبراء)كنت معاها حتا نتا!\n\nما سمعوش براء لي كان ملاهي مع رقية..\n\nفراس:هيييه براء!\n\nبراء:هااا..نعام الواليد شنو\n\nفراس:كنت مع مك حتا نتا!\n\nبراء:ااا..اه كنت عندها..دزت شفتها وتسنيتها حتا جينا بزوج\n\nفراس:امممم..(حك لحيتو)اوووك..(ناض وقف)انا انطلع نرتاح حتا تبغيو تعشاو وعيطولي..رؤيا تبعيني\n\nرؤيا:سبقني هانا ماجة موراك\n\nشاف فتالاسين لي هزات عينيها فيه غير بشوية وتبسم ليها وبسرعة حدرات عينيها وخشات القطة فعنقها..تبسم وعطاهم بالظهر كيطرطق عنقو وتم طالع بحالو..ودارت رؤيا شافت فبيسان وتالاسين لي بجنبها\n\nرؤيا:بيسان..شو طلعا معاك ابنتي لبيتك..وعطيها باش دوش وشي حاجة من عندك تبدل بيها واخة..يانا انشوف باك ونجي عندكم\n\nبيسان:واخة كوني هانية..وهاد القطة حتا هي اندوشولا ههه\n\nرؤيا:هههه بسباب ديك القطة كانت اتقتل راسها..ما بغاتشي حتا تفرقها..مهم نتينا سايرا وعطيها gانة واخة ابنتي\n\nبيسان:حااااضر..(بتحية عسكرية)علم وينفذ\n\nرؤيا:ههه اوك هايانا طلعت\n\nبيسان:مشي شوف حبيب قلبك راه كيتسناك\n\nرؤيا ما جاوبتهاش حيث مولفاها وحنات طلات على تالاسين ودوزات يديها على كفها المحرود وتبسمات وبكلمات وحركات حاولات تشرحلها بلي اتطلع مع بيسان تبدل حوايجها وتدوش..باستها فراسها وناضت وقفات شافت فبراء بطرف عين وطلعات بحالها..\n\nوصلات حدا باب بيتهم ودخلات كتقلب عليه كان واقف عاطيها بالظهر مزول قميجتو وبقى غير بالسروال وكيجبد حوايجو..وقبل ما يدور قربات عندو بالزربة وخشات يديها تحت ذراعو معنقاه وحاطة راسها على ظهرو..\n\nرؤيا:توحشتك توحشتك توحششششتك بزااااف\n\nتسمع صوت ضحكتو وحط يدي على يديها لي مدوراها على صدرو وهزها قربها لفمو باسها وجرها منها وجابها وقفها قدامو مكاليها مع لبلاكار وحاط وجهها بين كفوفو\n\nفراس:سيمانة بلا ما نشوفك..لعذاب والله\n\nدورات يديها على كرشو كتبسم فوجهو وهو كيداعب وجهها..\n\nرؤيا:ههه حتا نتينا توحشتيني!\n\nفراس:وكثر منك(باس خذها بقوة وخذا نفس كيشم ريحتها)اخخخ عليك..كتشرفي وتعمري بلاصتك كثر فقلبي المصيبة\n\nرؤيا:(ضرباتو لصدرو)الشارف هو نتينا بزاف عليك\n\nفراس:هههه مالكي..ما عجباتكش..شارفة وغزالة فيها شي حاجة \n\nرؤيا:ما شارفاشي..يله 46 عام\n\nفراس:لا ما ماتش غير خرجو مصارنو هههه\n\nرؤيا:(تنترات منو دايرة راسها معصبة)رخي مني..جيتي ولا جابوك\n\nفراس:(جرها لصق ظهرها مع كرشو وحط حنكو على حنكها)هههه جابني هاد القلب البزوزة ديالي \n\nرؤيا:امممم صبغني \n\nفراس:(باسها حدى فمها)نتي اتصبري عليا ندوش ونجي عندك نتصابغو انا وياك هاد ليلة هههه\n\nرؤيا:هههه مشي المكعلط..ريحتك عطات \n\nفراس:وما شميتيش ريحتك\n\nرؤيا:(خرجات عينيها)شني!! اواعدي..واش بصح\n\nبعدات عليه وحتا هو رخاها ووقفات كتشم تحت يديها وتشم حوايجها وهو حط كتفو على باب لبلاكار مرجع راسو لور كيضحك عليها..\n\nفراس:هههههه لمعفونة..ريحتك عماتلي عيني \n\nرؤيا:(خنزرات فيه)بزااااف عليك..(كتشم وتغبن)انهههننن اواعدي واش بصح فيا الريحة!!\n\nفراس:(خشا يدو فالجيب وقرب لفمها كأنه كيشم ريحتو)واكلة لبصلة ولا ثومة..شكون فيهم! بغيت غير نبوسك ما قدرتش \n\nحبس الضحكة وحنحن ودار عاطيها بالظهر وهز حوايجو ودخل للحمام كيضحك عليها ومخليها هي غير كتبرق فعينيها وتشمشم فراسها وتسوط فيديها وتشم..\n\nرؤيا:اواعدي يانا..(كتشم)واش بصح..ما فيا والو (بصوت مرتفع)لكذاااب ياخور..مطلعها عليا..كتشم ريحة جنابك وتقوووولي ريحتي..راهم قالوها..العطار ما كيشم غير ريحة حانوتو المعطعط\n\nفراس:(كيغوت من لحمام)هههه اجي غسلي جنابك الخانزة وبركة من لفهامات..راه ريحتك كتقهر ما نقدرش نعس حداك هكاك هههه\n\nرؤيا:(كتجبد حوايجها)أبزااااف عليك..صبر هانا داخلة ونتفاهمو\n\nفراس:هههه لا اتخنزيلي لحمام حتا نخرج\n\nرؤيا:ييييه واااخة اسي فراس..وا عقل\n\nفراس:هههه غير كنضحك غير اجي دخلي\n\nزولات شالها وصباطها ودخلات للحمام بانلها من وسط الزاج\n\nفراس:افففف الريحة الريحة ما تسديش الباب انتخنق هههههههه\n\nرؤيا:(كتزول عليها)وموت نتينا كاع شكون داها فيك\n\nضحك عليها بصوت مرتفع تسمع صداه فالحمام وهي واقفة كتزول عليها ومرة مرة كتشم فجنابها دخلها الشك فراسها..\n\nشداتلها بيسان فيديها مطلعاها وهي غير حانية الراس وقاجة ديك القطة..فوضات أمرها لله وخلاتو هو لي كيقرر مصيرها وشنو لي ايتسناها مور هادشي..تقبلات وجودها وسطهم حيث بالنسبة ليها اي مكان من غير دوار الشيخ هو جنة فوق الارض..واخة حياتها عمرها ما ترجع لحلاوتها فغياب واليديها لي ما كيفارقوش بالها..ولكن الوجع لي حساتو فقلبها وداكشي لي داز عليها خلاها توقع اي حاجة وأكيد الا صبرات على لي داز اتصبر على لي جاي\n\nما كانتش مهتمة تشوف فين هي..الفيلا كانت ضخمة اه..شحال من حاجة فيها عمرها شافتها هي اصلا..وديك لفخامة عمرها حضرات عليها..ولكن شكون داها فجاه الدنيا لي كتضحك فوجهك وتضربك فظهرك..لي عاش لي عاشتو ايبقى يتمنى غير خبز وجغيمة دلما وحصيرة وغطى وسقف يجمعو\n\nدخلات هي وياها لبيتها وسدات الباب موراها وقرباتها جلسات فوق لفوطوي وبيسان غير كتشوف فيها وتبسم..جبداتلها حوايج من عندها وحاولات ما امكن تجبد اصغر حاجة عندها..ودخلات وجداتلها لحمام ودخلاتها تدوش..وأكيد ما فارقاتش ديك القطة لي دخلاتها خشاتها معاها فالماء حتا زكات وتشوك عليها زغبها ما حملاش الماء\n\nما زولات لا لفاصمة دفخضها ولا دوجهها ولا ديديها هكاك غسلات حالتها وناضت لبسات لبينوار لي عطاتها بيسان وخشات القطة فصدرها وخرجات..لقات بيسان ناعسة على كرشها كتلعب فالبيسي\n\nبيسان:بصحتو..اجي ها هما لحوايج\n\nبقات تالاسين واقفة فمكانها حدا باب الحمام..عرفاتها كيما قالتلها مها ما فهمتهاش وناضت هزات لحوايج ومداتهوملها..شداتهم منها ورجعات دخلات للحمام..تبعاتها بيسان باستغراب من صمتها وبرودها الغريب..هي بطبعها حركية بزاااف وبحال هاد الصمت ما كتحملوش..بعد دقائق خرجات تالاسين بشورط تحت الركبة وتيشورط ديالو جاها تحت نصها شعرها كان مزال فازك وشادة القطة بين يديها..غير شافتها بيسان وهي تنوض جراتها من يديها وجلساتها قبالة لمراية\n\nبيسان:(ابتسامة)جلسي نشفلك شعرك\n\nجابت سيشوار برونشاتو وصوباتو ناحيتها غير خدماتو وهي تالاسين تطلق زواكتها بغوتة مفزوعة من صوت السيشوار...وغواتها خلا القطة لي بين يديها حتا هي تغوت ونقزات هربانة كتزطم فلكوافوز وتفرطط مخلوعة وتطيح فالماكياج ولعطورة لي فوقو وبيسان بلا ما تشعر غوتات مع غواتهم بزوج وخرجو عينيها فداكشي لي تهرس ورمات السيشوار فالارض كتحاول تشد القطة لي ما بغاتش ترصى\n\nبيسان:شبريييها شبريييها اهههنهنن ماكيااااجي اهنهننن وااا عطوراتي اعباد الله امااااامااااا انهنننن واااا شبراااا\n\nهي كتجري موراها وتالاسين لاصقة فالحيط مخرجة عينيها والقطة تخلعات هربانة فالبيت من هنا لهنا وكل ساعة طيحلها حاجة تهرسهالها حتا شافتها قربات جيهة خزانة للجوائز ديالها لي واخذاهم فبطولات السباحة..وهي تغوت الشيء لي غيييير ما كيزيد يخلع لقطة كثر\n\nبيسان:لاااااااااااااااااااااااااا\n\nغمضات عينيها حتا سمعات شي حاجة جات فالارض تشخشخات وتالاسين نقزات تعرضات للقطة شداتها قبل ما تهرب عاود وزيراتها كتلعبلها فراسها باش تهدنها..وبيسان مزالة واقفة فبلاصتها مزيرة على عينيها..وبشوية بشوية حلات كل عين بوحدها..كتشوف بين رموشها..شافت زوج جوائز زاجهم مترش فالارض وهما يخرجو عينيها..وبعد صمت وهي كتحاول تقبل الصدمة..غوتاااات غوتة وحدة وقربات طايحة على ركابيها كتجمع فالزاج وتبكي\n\nبيسان:اهههئ اهنهئ ماااماااا..my awards..وااا بااااباااا اههههئ اهئ اهئ الجوائز دياااالي اهئ اهئ\n\nتخلعات تالاسين من شكلها فاش شافتها كتبكي بحرقة وبقات غير مقنتة مع الحيط وساكتة..حتا تدفعات الباب ودخل براء كيجري مخلوع لقى بيسان حانية على ركابيها كتبكي وتشهق وتهز وتحط فالزاج والسيشوار كيسوط ومرمي فالارض وتالاسبن واقفة مقنتة مع الحيط وساكتة..وغير شاف ختو هكاك جرى عندها مخلوع\n\nبراء:بيسان..حبيبة مالك..علاش كتبكي\n\nانهارت بلبكى وترمات على صدرو كتهضر وسط بكاها وكلامها ما مفرزش\n\nبيسان:الجوائز دياااالي ابراء اههئ تهرسوووو اهههئ اههئ \n\nبراء:(مسحلها دموعها)ششش صافي سكتي..كي وقعلك كي دارو طاحو\n\nبيسان:(نعتات لتالا)هي اههئ غوتات اهههئ وو..القطة تخلعات وهرساتهوملي ابراء اههئ اهئ الجوائز ديالي اهنهننن باااااباااا\n\nعنقها براء كيطبطب على ظهرها ويسكت فيها \n\nبراء:ششش صافي اختي حبيبتي..صافي..مكتاب عليهم صافي بركة من لبكى\n\nهو مزال كيسكت فيها حتا دخلات زينب كتشوف شكاين وتبعاتها رؤيا وفراس لي باين عليهم يله خرجو من لحمام وشعرهم فازك..ودخلو عليهم مخلوعين..اما بيسان غير شافت باها وهي تنوض كتجري وترمات فصدرو معنقاه وكتشهق وهي مصدوم ما فاهم والو وما عاجبوش الحال يشوفها كتبكي\n\nبيسان:بااااباااا مشاو ابابا مشاااو اههئ اهئ تهرسوو اهنههننئ\n\nفراس:شنو واقع..شكاين..مالك\n\nرؤيا:براء مالها ختك\n\nبراء:تهرسولها الجوائز ديالها\n\nزينب:هيييه نوووو..ما تقولهاش..كي وقعلك\n\nهزات بيسان يديها جيهة تالا كتنعت جيهة القطة ولكن هما ضنوها كتقصد تالا\n\nبيسان:هي!\n\nنعتات جيهتها وخشات راسها فصدر باها كتبكي وتمسح فيه دموعها وهو حاط يدو على راسها وكيسكتها..\n\nشافو كاملين فتالاسين ورجعو شافو فيها هي لي كتشهق ونطقات رؤيا..\n\nرؤيا:اكيد ما عملاتاشي بلعاني احبيبة(قربات كدوز يديها على ظهرها)صافي مسحي دموعك\n\nبيسان:شبرا الصعر اههئ اهئ يانا كنقولا وقف وقف وهي غير ما كتزيد تجري وتنقز اههئ اهئ هرساتلي كلشي اههئ ماكياجي..عطوراتي بلحق الجوائز دياااااالي اههئ اهئ الا هادوك اهئ اهئ\n\nفراس:ششش وا بركة من لبكى كلشي كيتعوض ابنتي غير سكتي\n\nبيسان:ما كيتعوضوووووشي ابابا..عمروم يتعوضو اههئ اهئ هرساااتوملي الحيوانة ياااااخرا اهئ اهههئ \n\nفراس:(بعدها عليه وخنزر فيها)شناهو..شهاد قلة الأداب هاااا..ما حشمتيش\n\nبيسان:(كتشهق)شعندي كذبت علييييها اههئ اهئ حيوااااانة..موالفة بتعربيط فالزنايق وجات تعربطلي فبيتي شخشخاتلي كلشي الله يعطيها..(قاطعاتها رؤيا بحدة)\n\nرؤيا:بييييييساااااان..حشم..شهاد النيفو..شهاد الهضرة كتقوووووول\n\nبيسان:(كتشالي بيديها وتبكي)دابا شعندكم كوووولكوووم جيتو ضددي على قبلهااااا..وااااا هرساااتلي ديااااالي اعباد الله..أ والله ما تبقى فيها\n\nشافت فالقطة كتغذذ وترمات جيهة تالاسين مادة يديها باغة تشنق على القطة..وبراء غير شافها هكاك سحابو بلي اتشنق على تالاسين وهو يجرها من يديها ردها موراه وهي مزالة شانقة على القطة..شاد تالا موراه بيد وكيبعد بيسان باليد لوخرا وكيدور فبلاصتو كيبعدها عليها وبيسان كدور معاه و كتماطى وتغوت باغة تشدها..\n\nبيسان:أ رخيييييي..والله يااااا لمزغبة ديمااااها ما تبقى فييييها اهههئ اهئ..زغبة زغبة نتفها..رخي ابراء زول اههئ انهنننن\n\nبراء:واش حماقيتي\n\nفراس:(جرها بقوة وهي مزالة كتجابد)بييييساااان..ترصاااااي\n\nبيسان:ولاااااا لاااا..ما تبردليييشي حتاااا نريشها ترياش دجاااج اهههئ اهئ جوااائزيييي اههئ خرجات علياااااا..إلا ما عطيتها لكلاب يتعشاو بيها راني خليت ذل اهههههئ اهنهننئ وااا رخيييوني نجيف يمااااها..\n\nفراس:(غوت وجابها قدامو معصب)بيييييييييييييساااااان..انضربك\n\nشافت فيه بيسان مخلوعة من الخلعة لي غوت..كلشي قطع الزي فاش سمعو الغوتة ديالو..وهو شادها من دراعها بزوج وموقفها قدامو وعينيه خارجين فيها معصب..وهي مصدومة فيه حيث عمرو غوت عليها بهاد الطريقة..\n\nبيسان:(بصوت خافت)كتغوت عليا ابابا\n\nفراس:حمدي الله ما ضربتكش..شهاد المستوى همممم..هادي هي تربيتي فيك..هاكة علمتك تهضري مع الناااس هاااا دوي يله..واخة تكون حتا دارتها بلعاني كاااااع تهضري عليها هاكة دوي..\n\nرؤيا:ماشي حشومة عليك..كتعايريها بالزنقة..زعما هي كرهات\n\nبيسان:واش من نيتكم..محاميين عليا على قبل قطة..شني قلت فيها يانا كاع..واش ماشي ماجة من الزنقة..ياك ما بنت دارهم ويانا ما فخباريشي!!!!\n\nرؤيا:كيفاش!!!..علاش نتينا علامن كتهضر!\n\nبيسان:كيفاش علامن..على لقطة اههئ اهئ شعندكم كلشي كيغوت عليا..واش يانا هي هرساتلي ديالي ونتوما كتغوتو عليااااا اهئ اهههئ اهنهئ شني عملتلكم يانا اههئ دابا قطة حسن منييييي اهنهئ\n\nشافو فيها كاملين ورؤيا عيات حابسة الضحكة وطلقاتها فوجهها كتكركر وفراس حتا هو وجرها عندو من راسها عنقها وخشاها فصدرو..وبراء قلب وجهو كيضحك على لموقف هو وزينب..وطبعا تالاسين كيف الاطرش في الزفة لا هي لا قطتها..\n\nبيسان:كضحكو عليااااا اهئ اهئ يانا كنبكي ونتوما كضحكو اهئ اهئ\n\nرؤيا:ههههههه من صبح ونتينا تغوت وحنا نغوتو وفلخر طلعتي كتهضر على لقطة هههههههه\n\nبيسان:(هزات راسها من فوق صدر باها كتمسح دموعها)علاش علامن زيالكم..(شافت فتالا)واش زيالكم كنهضر على البنت!\n\nفراس:وييييه..ونتي من صباح ونتي تعايري فيها هههه\n\nبيسان:لااا ماشي عليها..على ديك كومة دالزغب الله يلاقيها بشي بيدبول جيعان فشي حومة مسدودة ياااااا ربي..خرجات عليا انهننننن\n\nعنقها فراس بيد وحدة كيضحك بشوية وكيطبطب عليها..\n\nفراس:ههه وا صافي ابنتي..انا نقولهم يصايبولك بحالهم فوووطوكوبي عليهم غير كوني هانية..الجائزة كتبقى غير شي حاجة رمزية..مهم نتي واخذة اللقب اولا\n\nبيسان:حركات راسها كتغبن وتمسح دموعها\n\nفراس:ايوا هكاك الله يرضي عليك..ومسحي دموعك ما نبغيش نشوفهم\n\nعنقاتو من كرشو وحطات راسها على صدرو جايبة فشوشها عليه ومدلية شنايغها..\n\nبيسان:واخة\n\nزينب:شغانقولك ابنتي..بحالك بحال مك..كتموتو على تطياح لقلب\n\nرؤيا:علاش شعندي يانا\n\nزينب:(ضحكات)شعندك نتي..علاش نسيتي شعندك..نسيتي شحال من مرة طلعتيني انا ولحاجة رقية كنتجاراو فالدروج ولا نفكرك هااا!!\n\nرؤيا:(كدور فعينيها)ههه ايوا عقل صغر\n\nهما كيسكتوها وبراء مزال شاد فبيسان لي واقفة موراه حتا حس بيها كتجر يديها او بالاحرى كتنترها من بين يديه..ودار شاف فيها باستغراب وطلق منها..وغير طلق بعدات هي وزيرات على قطتها..شاف فيها ببرود ورجع قلب وجهو جيهة ختو لي عنقها باها مخرجها وزينب معاهم...\n\nخرجو كلهم..وبقات غير رؤيا وتالا وبراء فالبيت..داز براء بشوية كيتخطى الزاج زول السيشوار من لبريز..وقربات رؤيا من تالا كضحك ولوخرا غير حانية راسها وحطات يديها على شعرها كتدوزها ببطء وضحك..\n\nرؤيا:ههه اجي معايا ابنتي..اجي ههه\n\nجراتها جلساتها فوق الناموسية ودارت عند براء..\n\nرؤيا:براء..جيب معاك لبواط ديال دواء لي فلحمام \n\nبراء:شبغيتيها!\n\nرؤيا:جيبها وماشي سوقك\n\nشاف فيها باستغراب وداز حاضي لا يزطم على شي زاجة..دخل هز لبواطة وخرج مدهالها..\n\nبراء:قولي فاش بغيتيها..\n\nرؤيا:(كتفتح لبواطة)ما كتشوفشي لفاصمة فزكات على لعايلة..خاصني نبدلالا\n\nبراء:اااه اوك..هانا نعيطلهم يجيو يجمعو هادشي\n\nرؤيا:واخة\n\nقرب للفيكس هزو وهضر مع لخدامات وهو عينيه فمو لي مجلسة تالا وكتداويها وعينيه فيها هي لي مستسلمة ومخلياها تحركها كيما بغات وهي فقط كترمش بعينيها فلقطة وتمرر يديها على راسها..حط السماعة ودخل يدو فجيبو وشاف فيهم وعقد حجبانو كيفكر..\n\nبراء:الواليدة!\n\nرؤيا:امممم\n\nبراء:(قرب جلس حداها وهي عاطياه بالجنب كتقاد لتالا)كاع ما قولتيلي..منين جاها داك الدم لي لقيتو فيها..قبايلة بقوة الفرحة نسيييت وما سولتكش وما رديتش البال\n\nرؤيا:ايييه قالوها شاف ربيع ما شاف لحافة..غير عرفتي راسك نجيتي وما عملتي والو ما تسوقتيشي ليلا لا هي لا دمها\n\nبراء:وا هضري الواليدة\n\nرؤيا:عندها واحد الجرحة ففخضها..باينة ديال شي مضا (موس) ولا زيزوار ولا شي حاجة فحال هايدا..مهم ضربة خااااايبة\n\nبراء:ماشي غريبة..راها كانت عايشة فالزنقة\n\nرؤيا:(تنهدات)عرفتي..قبايلة بقيت نقول مع راسي..الحمد لله منين تلاقيتيها ووقع معاكم لي وقع..حيث كون ما ديك الزبلة لمكفسة ديالك وكون ما مشيتيشي عند ديك صاحبتك كاع ما تلاقاها وتجيبا..وكون يعلم الله فاين وصلات ولا شني وقعلا\n\nبراء:(تفكر حياة)هادي كاينة\n\nرؤيا:(ميقات فيه)ايوا ماشي تفرح براسك ويزيالك راك عامل مزية\n\nبراء:الصمت\n\nرؤيا:مهم خرج فحالك خليني نداويلها فخضها\n\nبراء:وا غير داويه مالي شديتك\n\nرؤيا:خرج بحالك بلا ضسارة\n\nبراء:بحال الا ما نعرف شغانشوف فيها..مزالة برهوشة صغر حتا من ختي\n\nرؤيا:صغيرة ولا كبيرة ماشي سوقي..خرج فحالك\n\nبراء:ها هو خارج\n\nناض خرج وخلاها هي معها..داواتلها فخضها وبدلاتلها الفاصمات وهزات الفوطة كتنشفلها شعرها..وهي مزالة كتقادها دخلو زوج خدامات ولقاو سلام وبداو خدمتهم..\n\nرؤيا:(سالاتلها)هانتينا يله بالصحة ههه\n\nشافت فيها تالاسين وكيفاش واقفة كتبتاسملها ورجعاتلها ابتسامة خفيفة كعربون شكر ونطقات..\n\nتالاسين: تانميرت نم....تظرفت(شكرا ليك بزااف..نتي ضريفة)\n\nرؤيا:ههه شني!! والله ما فهمت شي حرف\n\nنطقات خدامة من موراها..\n\nالخدامة:مدام رؤيا!..قالتلك شكرا وقالتلك نتي ضريفة \n\nرؤيا:(بدهشة)كتفهميها!\n\nالخدامة:وي كنفهم اللهجة السوسية..راجلي سوسي وتعلمتها منو\n\nرؤيا:حلفي هههه..جابك الله..اجي اجي...سوليها على سميتها هي لولة\n\nالخدامة:(لتالاسين) متgيت سيسم(شنو سميتك)\n\nتالاسين:الصمت\n\nالخدامة: إنيي احني متgيت سيسم(قوليلي احبيبة شنو سميتك)\n\nتالاسين:...تالاسين\n\nالخدامة:اسمها تالاسين امدام\n\nرؤيا:تالاسين! ههه اسم فنيون بحالها..اوك سوليها على كنيتها\n\nالخدامة: انيي متgا الكنيانم(وشنو هي كنيتك)\n\nتالاسين: ماخ؟؟(علاش)\n\nرؤيا:شني قالتلك\n\nالخدامة:سقساتني علاش بغيتها..\n\nرؤيا:قولا غير باش نعرفوها شكون وصافي\n\nالخدامة: غير إنيي احني متgا الكنيانم باش اطم نيسام متgيت.. شوف ختاد تgا مدام رؤيا الشافعي.. نكي سلوى البقالي إما كمين!؟(غير قولي احبيبة شني كنيتك باش نعرفوك شكون..هانتي هادي مدام رؤيا الشافعي..وأنا سلوى البقالي ونتي)\n\nشافت فيها تالاسين بشك لوهلة..لي داز عليها خلاها تشك فنوايا الناس مئات مرة ومرة..\n\nتالاسين: نكي الكنيانو أيت بعمران(كنيتي آيت بعمران)\n\nخدامة:قالتلك كنيتها آيت بعمران امدام\n\nرؤيا:اممم مزيان تالاسين آيت بعمران صافي واخة..(شدات تالاسين من حنوكها)ههه يخليلي ضرافات..(دارت عند سلوى)شو سلوى..نتينا لي اتعتقني وتبقى تشرحلا شني كنقولو وتشرحلي شني كتقول..اولا عرفتي شني..من غذا بدا معاها وعلمها الدارجة ديالنا..خاصها تعرفها سوى بقات معانا سوى لا..مهم نتينا تبقى تعلمهالا وحسبها خدمة ثانية واتخلص فيها\n\nالخدامة:(بفرحة)ههه يييه امدام..من سعداتي..صافي كوني هانية..من غذا نبدى معاها ان شاء الله\n\nرؤيا:ان شاء الله..تالاسين\n\nمدات يديها ليها وشدات فيها وناضو خارجين ومخليين الخدامات كيقضيو شغالهم..\n\nدخلات عليهم للصالة فين مجموعين كاملين..لقات السلام وقربات لحسن لي عاد جا بابتسامة وحنات على راسو باستو..كبر وزغب راسو بدا كيطيح وبانت صلعتو..وجسمو ضعاف على لي كان\n\nحسن:يرضي عليك ابنتي..(شاف فتالا)شكون هادي\n\nرؤيا:هادي تالاسين..ضيفتنا\n\nبيسان:سميتها تالاسين!\n\nرؤيا:اه..تالاسين..مزيون ياك\n\nبيسان:وي..\n\nقربات جلسات حدا فراس لي بيسان جالسة حداه معنقاه من كرشو وجايبة فشوشها عليه وهو كيلعب فشعرها وعاطيها جانة..جلسات وجلسات تالاسين بيناتها هي وفراس..\n\nرؤيا:جبرت لي تفهم هضرتا..سلوى صدقات كتعرف لسوسية وهي اتعلما هضرتنا\n\nبيسان:مزيااان بحرا ما تبقاشي ساكتة هايدا فحال زيازن\n\nرؤيا:(ضحكات)سكتي من لبكى صافي؟\n\nبيسان:(عقدات حجبانها)وعلاش باغة تفكرني..خليني ناسية\n\nزينب:حبيبة ديالي قلبها حليب..دغيا تقلق ودغيا تنسى\n\nهنية:يييه هادي كاينة..شبهات لمها \n\nزينب:ومالكي ما تقولي شبهات لباها!\n\nهنية:ايوا حتا باها قلبو حنين ما قلناشي..ولكن بيسان شبهات لمها كثر من باها شعندي كذبت!\n\nحسن:أ بلاااا ما تنوضوها عاود..شبهاتلهم بزوووج غير هنيونا\n\nرقية:هضرو بالجهد ونتوما تمتمو..ياك ما كتهضرو فيا\n\nضحكو كاملين عليها وهي كتخنزر فيهم..\n\nرؤيا:شكون هذا لي ايهضر فيييك الحاجة غير قولي\n\nرقية:شتاتئول أديك البنت!\n\nرؤيا:واااا قلتلك..ما هضرناشي عليييك..كنهضرو على بيييييسان\n\nرقية:هااا لكيييسان..مالهم لكيسان!\n\nبيسان:أ شمن كيسان أاااا عزيزة..وا كيهضرو عليا انا انا\n\nرقية:كيفاش..واش نتي هرستي الكيسان!..(كدور فراسها)تديرها أبنتي..كتحنئز كي الزوائ..ما كتهدش تبارك الله عليك \n\nرؤيا:(لبراء)هضر معاها فوذنيها نتينا حداك\n\nبراء:ههه هي لولة..كانو كيقولو أيما بلي خاصهم يزوجوك \n\nنغزها من جنبها كحركة بيناتهم موالفينها فاش كيبغيو يطلعوها عليهم..\n\nرقية:شناااهوااا..يزوجوني..أمولاي دغيس الشرييييف..اللهم إن هذا منكر..ويلي على شوهتك ياااا رئية..باااغين ديرو فيا الضحكة على اخرة ياااامي..يئولو عليا حتا شرفات عااااد تبرزات..ايوا صفاااااات..(رخات عينيها كتمسكن بحال الا باغة تبكي)..هي هادي ديالكم..الا تئلت عليكم ئولوها..أما باش نتسمى مراة شي حد من غير سيدي عبد الئادر فهي لي ما عمرها تكون ولا تكوووون..\n\nفراس:يهديك الله أيما شمن تقلتي علينا..واش نتي غريبة دابا كتgولي هاد الهضرة..(خنزر فبراء) عجبك حالك دابا..شهاد الهضرة دالويل..ها هي هزات من خاطرها\n\nرقية:لاااا تغوتشاي عليه..جالس تغوت عليه حيث فضحكم أرباعة الشلاهبية منك ليهم..هذا هو لي فيه الخييير فيكم كيفطمني بتنوعيركم..لئيتوني ما بئيت نسمع وااالو وبئيتو تافئو عليا ئدام عيني عاين باين..بلحئ اااانا لي درتها لراسي..ااانا لي تلات بيا ليام حتاااا بغيتو نتوما تفضحوني ئدام الناس..اااانا تزوجوني ااانا..ياك افراس اولدي ياااك..ياك ارؤيا..ياكو أجماعة لخييير..سخيتو بيا وبغيتو تكركبوني\n\nفراس:اااا يما شنو هاد الهضرة دواااالو..نتا حسابك معايا من بعد غير صبر..يمااااا سمعيني حنا ما هضرناش عليك..غير هاد خينا مطلعها عليك وصافي\n\nرؤيا:واش ايما من نيتك حنا نسخاو بيك..الدار داارك واش نتينا غريبة باش تنوا ويدخلك الشك فينا..اتديها على براء..راه غير جالس كيضحك معاك وصافي\n\nشافت فيهم مخنزرة وكتقلب فعينيها ورجعات شافت فبراء لي غير حادر راسو وحابس الضحكة وغير جات عينيها فعينو ضحكات وضربات يديها مع يديه..\n\nرقية:راه نتوما لي ضحكة ونية هههه..الرحبة ليااا والعتبة ليييكم اوليداتي..انا نجري عليكم ماشي نتوما تجريو عليا هههه\n\nفراس:(حط يدو تحت ذقنو)مطلعاها علينا نتي وياه\n\nرقية:شئلتي!\n\nقبل ما يجاوبها فراس..قاطع هضرتهم دخول زوج ولاد كيجريو..واحد طبق لأصل لياخور..فسن 14 عشر..لابسين نفس اللباس..نفس التحسينة..نفس الملامح..نفس الفورمة..بشرتهم بيضاء بحال مهم..وملامحهم سوداء شرقية بحال باهم..جسمهم ملائم تماما لسنهم لا فطولة ولا فالوزن..وداخلين بتيشورط وشورط نفس الشكل وكاسكيطة مقلوبة لور وكلاكيطة فرجليهم..\n\nالتوأم:مسا لخييير على وجوه لخييير\n\nرؤيا:جاو هاجوج و ماجوج..فاين كنتو\n\nحسن:كانو معايا فالجامع..ديتهم يصليو\n\nرؤيا:يييه ويانا كنقول شعندها الدار ساكتة ومهدنة\n\nتبسمولها بزوج وجلسو فمكانهم كيضحكو..وغافلين على تالاسين لي منين دخلو وهي حالة فمها فيهم مصدومة..كتشوف بنادم مدوبل قدامها ما فهمات والو..حيث عمرها صادفات شي توأم فحياتها..حتا لاحظوها هما وهزو راسهم فيها مستغربين..ونطقو بزوج بيهم فنفس الوقت فحال الا حافضين..\n\nالتوأم:جاونا الضياف وحنا ما فخبارناش\n\nرؤيا:اييييه اولادي هانتوما كتشوفو.. سمحولي ما تشاورتشي معاكم قبل\n\nالتوأم:الله يسامح الواليدة\n\nرؤيا:هضرو واحد بواحد كتسابقو على لهضرة..\n\nوقفو بزوجهم على راس تالاسين ونطقو بزوج دقة وحدة: أنا جواد ونتي؟\n\nشافو فبعضهم ورجعو شافو فيها كل واحد كينعت لياخور : لا..هو جهاد ونتي؟\n\nوقفو قبالة بعضهم واحد كينعت نلاخور بصبعو وكيهضرو فنفس الوقت:نتا جواد..(سكتو)..لا أنا جهاد!\n\nنزلات عليهم بيسان بزوج بيهم بدقة للرقبة حتا تسمع صوتها سراااااق..\n\nالتوأم:احححححححححححح\n\nبيسان:بحرا تفكرو شكون نتوما\n\nالتوأم:وا غير بغينا نضحكو معاها ههه\n\nبيسان:بغيتو تحمقوها ماشي ضحكو معاها\n\nالتوأم:(بالعربية)وأنت ماااا دخلك يا أختاااه!!\n\nبيسان:(خنزرات فيهم وشافت فتالا)شو اختي..نبغي نعرفك..(نعتات لجواد)..هذا بعلوك (نعتات لجهاد) وهذا صعلوك..المساخيط ديال الدار\n\nنطقو مع بعضهم مرة اخرى وكل واحد كينعت لراسو..\n\nالتوأم:لا انا لبعلوك..(نعت كل واحد نلاخو)..و هو الصعلوك\n\nشافو فبعضهم: نتا لبعلوك..وانا الصعلوك\n\nهنية:هههه الله يستر\n\nرؤيا:ربي شني والدة يانا..غير لمصرفق لخاه\n\nفراس:(تبسم وشاف فيها بطرف عينو)..والداهم نتي كي بغيتهم يخرجو\n\nرؤيا:(خنزرات فيه)كيشبهو لبااااهم طبعا\n\nجواد:دابا من هادشي كااامل..(لتالاسين)شنو سميتك!\n\nرؤيا:سميتها تالاسين\n\nجهاد:ومالها ما كتهضر ما كتكلم\n\nبيسان:ما كتهضرشي مع لقماقم فحالكم\n\nفراس:جواد..جهاد..بركة من لبسالة وسيرو جلسو..البنت ما كتفهمش هضرتنا\n\nجهاد:اوااااه..واش gاورية\n\nجواد:بااااينة..ما كتشوفش زعورة ولعينين خوضر\n\nرؤيا:ما gاورية ما والو..(كتلعب فشعرها)هذا الزين المغرييبي..الزين دالشلوح \n\nبيسان:وا دابا تقوص عليها..قول تبارك الله\n\nرؤيا:ما شااء الله ههه\n\nجواد:هههه جاية هي وقطتها أومبورطي ههه\n\nجهاد:دابا عوديلنا الواليدة..بنت من هادي!\n\nرؤيا:سير تلعب نتينا وياه وديوها فراسكم..البنت اتبقى جالسة معانا والتباقي ماشي شغلكم\n\nالتوأم:ياك ما أتبناوها!\n\nرؤيا:ييييه شي بروبليم\n\nجواد:كااااين بروبليم وبروبليم عوييييص\n\nرؤيا:لي هو!\n\nجاوبو وهما واحد كيبدى الهضرة ولاخور كيكمل..\n\nجهاد:الا تبنيتوها اتحسب ختنا\n\nجواد:وإلا تحسبات ختنا ما بقاتش دايزالنا فالزواج\n\nجهاد:وبهادشي نتوما كتقللو من حظوظنا فالمستقبل \n\nجواد:وكتنقصولنا من نسبة التيتيز المتااااح\n\nجهاد:فهمتو!\n\nهنية:اجي اداك البرهوش نتينا وياه..كبرتو بقالكم غير الزواج!!\n\nجواد:غمضي عين\n\nجهاد:فتحي عين\n\nجواد:تلقاينا كابرين\n\nجهاد:وفلبرزة جالسين\n\nحسن:(ضحك )ههههههههه مزروبين!\n\nالتوأم:لا.. مكبوووووتيييييين\n\nهزات هنية بلغتها شيرات عليهم بيها وهما يهربو..\n\nهنية:ياااااا مساخط لواليدين\n\nالتوأم:(من بعيد)والله حتا مرضيييين\n\nضربو فيدين بعضهم وتغامزو كيضحكو..والباقي ما لقاوليهم جهد غير يضحكو..موالفين بهبالهم..غير تالاسين لي كانت جالسة وسطهم مبلقة عينيها فدوك الزوج وحالة فمها..حتا جات لخدامة عيطاتلهم يتعشاو وناضو كاملين تجمعو على الطبلة..وتالاسين حشمانة وسط منهم وغير رؤيا لي كتقربلها الماكلة وكتحاول تخليها تطلق معاهم..\n\nكان جو عائلي مزيييون..كلشي كيهضر ويضحك وشي كيمد لشي..مولفين الجماعة على الطبلة الا زينب لي الاتيكيت ما كيسمحلهاش تهضر وهي كتاكل...اما حتا فراس لي كان ما كيهضرش وهو ياكل..فولادو رجعو كيهضروه بلهلا يطريه ليه..جو خلاها تحس بإحساس خايب..إحساس بالغربة..و لحنين لأيام كانت كتجمع فيهم مع واليديها على الطبلة..يمكن طبلتهم ما كانتش قد هادي..ويمكن دارهم ما كانتش حتا قاد هاد الصالة لي جالسين فيها..ويمكن عددهم كان قليييل مقارنة بيهم كعائلة..ولكن كانو عايشين فرحانين وهانيين وضاحكين مع بعضهم..ولكن الأيام شائت تفرق الشمل\n\nحبسات دمعتها بزز وهي جالسة فوسطهم..وحنات راسها لتحت باش ما يبانوش فعينيها الدموع لي تغرغرو..وزيرات على فمها عاضة عليه باش ما يتسمعش صوت شهيقها..لوهلة هزات عينيها بالزربة شافت فيهم هما لي جالسين قبالتها..وطاحت عينيها فعين براء لي هز راسو من بعد ما حط اللقمة ففمو..وقبل ما يحقق الشوفة فعينيها حدراتهم دغيا..ديك الشوفة لمخطوفة خلاتو يحبس لمضيغ ففمو ويحقق معاها عاقد حجبانو كيقلعها واش بصح كتبكي..وهي ما رجعاتش هزات فيه الراس..شاف فيها مطولا كيتسناها تشوف فيه مرة أخرى حتا لاحظ مو لي هزات عينيها فيه من بعد ما كانت كتهضر مع فراس وهو يغمزها ونعتلها بعينيه جيهة تالا..عقدات حجبانها مستغربة ودارت شافت فيها لقات شعرها مغطيلها وجهها..هزاتو كتطل عليها وهي تلقى وجهها حمار بقوة ما مزيرة لبكية ودموعها كيقطرو مباشرة فوق لقطة لي بين يديها..تخلعات وجمعاتلها شعرها لور بالزربة كتهزلها راسها تشوف فيها..\n\nرؤيا:تالاسين..حبيبة..شعندك..شني بكاك..علاش كتبكي\n\nكتهضر وتمسحلها دموعها وكلشي وقف الماكلة كيشوف فيها\n\nفراس:مالها!\n\nرؤيا:وباش عرفت..شعندك احبيبة قلي..شعندك!\n\nسكتات تالا ما فهماتش وما جاوباتش..فقط حنات راسها كتمسح عينيها وخلات كلشي مبهوض كيتسائل مالها..ولكن ما كانش غريب بالنسبة ليهم بكاء بنت صغيرة بوحدها وسط ناس ما كتعرفهومش وعلى ما عرفو عليها من فوق يتيمة\n\nرؤيا:(حطات يديها على فخضها)كيضرك!\n\nهزات تالاسين راسها فيها وفهماتها كتنعتلها للجرحة وحركاتلها راسها بلا..شافت فيها رؤيا بقلة حيلة وجراتها من راسها عنقاتها لصدرها كتمسحلها دموعها وتسكت فيها وطبطب..وما إن زيراتها عندها حتا انفجرات تالاسين بلبكى..طلقات من القطة وضورات يديها على كرش رؤيا وزيرات عليها كتبكي وتشهق وتقول ما بكيت..داك الحضن توحشاتو..حضن دافي يخليك ترتاح..حضن شبهاتو لحضن أمها..صحيح مونية وتلمسان كانو كيواسيوها..ولكن تواجدها فدار الشيخ ما كانش كيخليها ترتاح..عكس دابا..خلعاتهم بطريقة بكائها ودارو بناقص من شي ماكلة..كلشي تبهض وحال فمو فيها..وهي يبسات على رؤيا يبسة وحدة..وحتا هي ما بعدتهاش وزيراتها عندها كثر كتبوس فراسها وتسكتها حتا بدات تبكي معاها بلا ما تشعر..تقلب عندهم لعشاء جنازة وشطناتهم حالتها..وناضت بيسان وقفات عليهم كدوز يديها على شعر تالاسين كتسكتها وهي تعابير وجهها مغبنين بحال الا باغة تبكي حتا هي..حيث ما كتحملش تشوف شي حد قدامها كيبكي..\n\nهكاك بقات مزيرة عليها وما طلقاتش حتا داتها عينها وهي بين يديها..وكتشهق فوسط نعاسها\n\nرؤيا:اربي ويعلم الله بشني دايز عليها حتا وصلات نهاد الحالة..قطعاتلي فقلبي\n\nهنية:لا حول ولا قوة الا بالله\n\nرقية:طلعا تنعس ما تخليهاش معذبة هكاك..طلعا ترتاح\n\nرؤيا:واخة\n\nفراس:(ناض وقف)اري نهزها\n\nبراء:غير خليك الواليد انا نطلعها\n\nفراس:شاف فيه وسكت\n\nبيسان:جيبها لبيتي..تنعس حدايا حسن ما تبقى بوحدها\n\nرؤيا:اه بصح..حسن\n\nبراء:واخة\n\nقرب حدا مو وحنى هزها بين يديه..خفيفة بحال الا ما هاز والو..تقدمات قدامو بيسان طالعة لبيتها ورؤيا موراهم..وهو غادي بيها كيشوف قدامو وحاس بخذها لي فوق دراعو سخووون بقوة ما بكات..حتا وصل لبيت ختو لي تقدات وهزاتلو لغطى دناموسيتها لكبيرة وخلاتو حطها وشاف فوجهها لي جا قبالتو ورجع بعد..وخلا مو جلسات بجتبها كتبعدلها الشعر على وجهها\n\nرؤيا:صافي خليوها تنعس وترتاح..حتا لغذا ويكون خير\n\nبراء:الصمت\n\nقربات بيسان تغطيها بليزار وهي تلاحظ لوشم لي على رجليها ولي عاد رداتلو لبال..وحطان يديها عليه كدوز صبعها تشوفو واش بصح..\n\nبيسان:وشم والله حتا وشم..ماما شووو..واشمة..شو على وشم عندها\n\nرؤيا:(شافت فرجليها)ولاهيلا..(قربات كتحقق فيه)حروف امازيغية هادي..ماشي غريبة..الامازيغ عندهم ثقافة الوشم\n\nبيسان:واااااو..واعر واعر كيحمق..فحال شي خلخال..والله حتا فنيون\n\nرؤيا:بلعكس..كون يعرفو أضرار هادشي كاع ما يوشموه\n\nبيسان:(بدلع)ماااما ههه\n\nرؤيا:(صغرات عينيها فيها)امممم\n\nبيسان:(كتبسم)بغيت فحااااالو \n\nميقات فيها رؤيا وناضت غطات تالا ودارت شدات براء من دراعو كتخرجهم\n\nرؤيا:يله لبرا..خليوها ناعسة\n\nبيسان:وا بغيت فحالو انهننن\n\nرؤيا:زيد قدامي\n\nجراتها وخرجو وسدو لباب عليها وهي تشدها بيسان كترغب فيها وتزاوك\n\nبيسان:عافاك اماما عافاك..بغيت نوشم حتا يانا..\n\nتبعاتها بيسان كترغب فيها وهي هابطة ما مسوقالهاش..\n\nبيسان:عافاك اماما عافاك..بغيت نوشم حتا يانا..عاافاك\n\nرؤيا:لا\n\nبيسان:علااااش..عافاك اماما..شو غير خويط صغييور فرجلي\n\nرؤيا:قلتلك لا\n\nبيسان:صافي فيدي\n\nرؤيا:ولااااا\n\nبيسان:يله غير فصبعي\n\nرؤيا:(خنزرات فيها)\n\nبيسان:انهننننن وا علاااااش..وايانا بغيت\n\nرؤيا:ياك ما سحابك لوشام راه ساهل..راه كيشرطوك بالزيزوار حتا كيسيل دمك\n\nبيسان:ماشي مشكيل..نصبر..عااافاك\n\nرؤيا:لا ابيسان هي لا..اصلا حرام..وامشي فرقني عليك\n\nبيسان:انقولها لبابا\n\nرؤيا:اه مشي قولالو..الا خلاك ما نزيدك غير الصلاة على النبي يانا\n\nبيسان:وااااخة..(هبطات كتجري فالدروج)باااااااباااااا\n\nتبعاتها رؤيا بعينيها وهي كتحرك راسها بمعنى لا حول ولا قوة الا بالله..\n\nموراهم كان براء..ساكت وما هضرش..تابعهم يدو فجيبو..وغير كيسمع فقط..حيث اذا كان تعلم شي حاجة فهاد 20 عام لي عاشهم..فهي أن الهضرة لي ما عندها فائدة بلاش منها..عارف ختو راسها قاصح وعارف باه ما ايخليهاش توشم..فمعندو علاش يضيع الحجرة معاها..هاكة هو كبر وتعلم يهضر فالساعة لي تنفع فيها الهضرة ويسكت فالساعة لي تكون الهضرة غير زايدة..كيعجبو يضحك ويقشب ولكن عندو ساعة المعقول معقول..\n\nلحق عليهم لصالة لقى ختو كترغب وتزاوك فباها وتحلس عليه..\n\nبيسان:عافاك ابابا..نعملو غير رقييييوق..شو هي غير صغيرة وعملاتو\n\nفراس:لا ابيسان..الحاجة لي كتصلاح راه ما كنgولكش عليها لا..والحاجة لي ما صلحاش ما تشاورنيش فيها اصلا\n\nبيسان:وا يانا بغيت نوشم انعهنننن\n\nفراس:سيري شدي شي ستيلو وخططي فلحمك حتا تعياي الله ينعل لي يgولك شكديري\n\nبيسان:كطنز عليا ابابا يااااك\n\nفراس:نتي لي كطنزي عليا ابنتي..ولاهيلا..gالتلك توشم\n\nبيسان:عافاك ابابا..غير خويط رقيق فحال لخويتم\n\nفراس:(خنزر فيها)لا هي لا..وما تعاوديهاش\n\nضربات الطم كتشوف فيه وهو حاني راسو على تيليفونو ودارت شافت قدامها مربعة يديها ونفخانة..\n\n🍂🍂🍂🍂\n\nتفرقو كاملين..وكلها وطلع لبيتو وشد بلاصتو..وبيسان ترمات حدى تالاسين من بعد ما بدلات عليها..وهزات راسها كتعريلها على رجليها وطل عليها وتغبن..وفلخر طاحت نعسات ما هزاتش الراس..\n\nفبيت فراس ورؤيا..هو لابس نضاضر دالشوف وكيقرى فكتاب وهي خرجات من الحمام من بعد ما بدلات عليها وطلعات تكات حداه وزولاتلو لكتاب من يديه..\n\nرؤيا:بغيت نهضر معاك\n\nفراس:(زول النظاظر وشاف فيها باهتمام)اححم..وي \n\nرؤيا:تالاسين\n\nفراس:مالها\n\nرؤيا:(كتلعب فعنقو بصبعها)بغيتك تجيبلي خبارها..منين جات شكون واليديها فاين كانت..مهم نتينا عارف..وباش تسهال عليك القضية اسمها لكااامل هو تالاسين ايت بعمران\n\nفراس:(زولها يديها وشدها بين يديه وشاف فيها) اممم..اوك جاتك\n\nرؤيا:(بغنج)والا ما كان عندها حد ومقطوعة من شجرة نخليوها معانا يااااك!\n\nضحك بالجنب ودور يدو على عنقها جرها ونعسها على صدرو..\n\nفراس:نخليوها أحبيبة..ونحسبوها فحالها فحال ولادنا..منها منهم..ربي ما حرمناش من خيرو وهي ما عندها ما تنقص علينا..بلعكس..الا كانت يتيمة أجرها أيكون كبييير..ونصيبها جابها عندنا\n\nرؤيا:(ضحكات وباستو من حنكو)يخليك لييييلييي.. كنموت فيك انا\n\nفراس:(باس راسها)وما يحرمنيش منكم\n\nرؤيا:احححم..فراس\n\nفراس:هممم!\n\nرؤيا:نقولك واحد الحاجة وما تعصبشي\n\nفراس:(طل على وجهها هاز حاجبو)شنو!\n\nرؤيا:ولا..هاد الشوفة ما كنحملاشي..قلنالك ما تعصبشي ماشي خنزر من لول\n\nفراس:ما معصبش انا دابا غير هضري\n\nرؤيا:وا حتا تحلف بلي هاد الهضرة اتبقى بيني وبينك وصاااافي\n\nفراس:gولي شكاين..شنو درتي\n\nرؤيا:والله ما نقول حتا تحلف\n\nفراس:رؤيااااا\n\nرؤيا:عااااااافاااك\n\nفراس:(تنهد)اوك..والله ما تخرج\n\nرؤيا:حلفتي\n\nفراس:يييه غير هضري دابا\n\nرؤيا:كذبت عليك\n\nفراس:(بعدها عليه حتا تقابل وجهها مع وجهو)شناهوا..(خنزر)كذبتي..فاش!\n\nرؤيا:هانتينا غير بلا ما تعصب ويانا أنقولك كووولشي..راه ما قدرتشي نخبع عليك..عارفاك ما كتحملشي لكذوب\n\nفراس:ومنين عارفاها..لاش كذبتي\n\nرؤيا:هانتينا غير تهدن ويانا انقولك..\n\nربع يدو كيسمعلها مخنزر..وهي كتعاودلو كيفاش جابلها براء تالاسين وماشي كيما قالتلو فلول بلي جات فكسيدة..ما عجبوش لحال وتعصب..منها لي كذبات ومن براء لي سكر وزاد حط راسو فموقف بحال هذاك..وما شدو غير لحلوف لي حلفلها وهي لي بقات كتهدن وتطلب فيه وكتحاول تكالميه وتخليه يدير فراسو ما عارفش ويفوتهالو هاد المرة..\n\n🍂🍂🍂🍂\n\nفجوف الليل..وكلشي ناعس والسهات..من بيتو لي لاصق حدا بيت ختو..ومن وسط نعاسو لخفيف..سمع صوت أنين وغوات غادي وكيتزاد..الطبقة لي هما فيها مجموع فيها بيوت الدراري ورقية وهنية..وبيت فراس ورؤيا وزينب وحسن فالطبقة الفوقانية..ناض جلس كيحاول يسمع مزيان حتا تأكد وناض لبس كلاكيطتو وخرج بالزربة ودار جيهة بيت ختو..فتح الباب ودخل كان الضو ديال الاباجورات مشعول حيث بيسان ما كتقدرش تنعس فالظلام..\n\nبانتلو ختو مشبحة حالة فمها ما جايبة خبار لحد واخة يموت حداها..وتالاسين بجنبها كتغوت فنعاسها وتبكي..قرب منها بالزربة جلس بجنبها وبانلو وجهها لعرقان وشعرها لي لصق عليه بقوة ما فازك..وحط يدو على حنكها كيضرب فيه بشوية ويفيقها وهي كتحرك راسها وتغوت..\n\nتالاسين: اهووو ..إمييي...بااا..اهووو..اهوو..حيد gيسن..اهووو..امممم (لا لا لااااا..يما..بابا..لااا..لااا..بعععد منهم..لااا..امممم)\n\nبراء:فيقي..هييي فييقي\n\nهو كيحاول يفيقها وهي غير ما كتزيد تعصر كثر..حتا شدها من كتافها ومخضها بقوة..\n\nبراء:تالاسييين..فييييقي\n\nناضت من نعاسها مفزوعة..تجلسات وهي مخرجة عينيها قدامها وكتشوف فجنابها وتبكي..صدرها كيطلع ويهبط كتنفس بالزربة..ولعرق هواد معاها كيشرشر..حتا هزات راسها فيه هو لي قبالتها وشافت يديه لي حاطهم على كتافها وضرباتو ليهم بعداتهملو ورجعات لور..\n\nتالاسين:(كتنهج) ماتريت..ماgيgي تريت (شنو بغيتي..شنو بغيتي مني)\n\nبراء:(بصوت حنين)صافا!!!\n\nتالاسين:حيدن gيgي اهئ اهئ اههئ(بعد منيييي اهههئ)\n\nبراء:(مد يدو لغراف دلما منزل فوق لكوافوز زول عليه لغطا ومدولها)هاكي تشربي...هاكي\n\nتالاسين:حيدن gيgي (بعد مني اههئ انهئ)\n\nبراء:(زاد قربلها الكاس)هاكي..شربي\n\nضرباتلو يدو حتا جابت لكاس فجيه والماء فجيه..فزكات راسها وفزكاتو وفزكات لغطى..وهو بقى كيشوف فداك لكاس لي طاح فوق الموكيط وكيشوف فيها..\n\nبراء:يااااااه على مسعورة\n\nتالاسين: حيدن gيgي...زايد بحالك اهئ اهئ اههئ (بعد مني..سير فحالك اهئ اهئ اهههئ)\n\nناض وقف كيشوف فيها مكره وهي كتفاداه وترجع لور بحال الا فيه جدام..شاف فيها مطولا ورجع خرج وخلاها..\n\nبقات جالسة شحال كترد النفس..وكتفكر ما شافت فمنامها وتبكي كمان تبرد لحريق لي فقلبها..بكااات حتا عيات وبيسان حداها لا خبار..وما حساتش حتا داتها عينيها وهي جالسة..\n\n🍂🍂🍂🍂\n\n-بعد مضي أسبوع:\n\nدازت سيمانة وتالاسين بدات كترتاح شوية..كلشي مهلي فيها وما مخليينهاش تحس بلي غريبة او برانية..الدارجة مزال ما تعلماتها ولكن بدات كتفهم شي كلمات وتقلع لعربية..الخدامة كل نهار كتجلس تعلمها وتوريها وهي مرة معاها مرة ساااهية فهمها وما عطاتها دنيا..ولقطة من يديها ما كتحطش وعلى عينيها ما كتغبرش وفما مشات حاضنة عليها كي لقنية..فراس دار ما طلبات منو رؤيا وجاب خبارها وعرف لي قصحو فقلبو من جيهة ديك لبنية..عرف بلي واليديها ماتو والعافية فدارهم وشعلات وما خلات لا الراجل لا لولية..ودخلو الشك فاش شاف الضوسي ولي دغيا تضمص وتنوى فهاد القضية..وعرف بلي كاينة إن تما وموتهم ماشي عادي وإنما كانو ضحية..أما خبار تالاسين فمن مور ديك الليلة تقطع وما بقى حد عارفها فين صدات ولا فين مجلية..وحيث زواجها من الشيخ ما كان لا بأوراق لا بوثيقة مسنية..فراس ما عرف والو وحتا حد ما عرف بقصتها وما داز عليها من أدية..أما رؤيا فاش كسبات لخبار ما بغات تسكتلو من لبكى دور دور وتعيط يااا مسكينة ومزالة غير صبية..فكراتها غييير فراسها فاش تيمات وهي مزالة فgماطها مخشية..ولكن هي بعدا لقات معاها جلال و حسن وابراهيم وهنية..ماشي فحال تالاسين تقطعات من شجرة وبقات وحدانية..\n\nبراء حكى لمو على مناماتها..وغواتها كل ليلة وفياقها..ورؤيا قالت خلي حتا تعلم الدارجة وتديها لشي طبيب هو لي يعرفلها ويعرف لحالتها..أما تالاسين فارتاحت لرؤيا وحباتها..حيث بالأمان والحنية حسساتها..وبالها رتاح شوية..كيما كان كيبقى حسن من قبل ولكن مزال ما نسات معاناتها..\n\n🍂🍂🍂🍂\n\nهاد الصبح صباح العيد لكبير..العائلة مجموعة وكلشي فرحان وحامد الله..تجمعو على لحوالا من بعد صلاة دالعيد فساحة مور الدار مزلجة وتناوبو عليهم فراس وحسن كلها وكيسمي ويذبح واحد..تهزو لحوالا يتسلخو ويتقطع لحمهم ودوارتهم تغسل وتنقى باش فالليل مولفين يتعشاو بيها فكل عيد كبير..وهما ها لي بقفطانها..ها لي بدراعيتو..ها لي بقميصو..ها لي لابس جبادور وعاطيها للجري واللعب..شي كيبارك لشي والتيليفونات ما هداوش ما كاين غير مبروك عواشرك والله يبارك فيك\n\nمور الظهر تجمعو كالعادة على الطبلة الطويلة لي فالجردة..وريحة الشواء عاطية والدخاخن..هنية ورقية ما يدوزلهمش العيد الا ما قطعوش الكبدة والطيحان بيديهم وداروهم بولفاف ورؤيا خاشية راسها معاهم وغير زينب وبيسان لي كيشوفو من بعيد لبعيد وكل وحدة لابسة قميص خفيف..فراس وبراء واقفين على الشواية شي كينش هنا وشي لهيه فراس بدراعية يديها حد المرفق فالباج والسفيفة فلgرونة وبراء بوحدة فحالها فالشيبي وسفيفتها فلبيض..وجهاد وجواد نهار تجلس الشيخة وتسمح فلغرامة يجلسو هما..كيجريو ويجبدو هذا ويشقمو هذاك وكينقزو من قنت لقنت بجبادوراتهم لي فلخضر بحال بحال ما تفرق هذا على هذاك..وتالاسين جالسة فوق مخذات كبار فوسط الربيع على جنب الطبلة..لابسة سروال قندريسي رجليه مجموعين فوق لكعاب بشوية مع الجبادور ديالو فلحمر وسفيفتو ذهبية..شعرها ممشوط وجامعينهلها بضفيرة دالسبولة وضاربة فيه الشمس ولونو باين ذهبي كيبري..طالقة رجليها وحاطة لقطة البيضة وسط حجرها كدوز يديها على راسها...\n\nالشمس ضاربة فيها وهي حاطة القطة وسط حجرها..كتلعب بشعرها الابيض وداعبها..رجليها حفيانين فوق الربيع الاخضر..ولوشام باااين فرجليها البويض..تعابير وجهها هادئين..ما كيبانلك لا واش فرحانة ولا لا..فقط الجماد..هي لاهية مع القطة وعينين خرى لاهية معاها..كينش الدخان وتارو شكلها وشكل جلوسها وقبل ما تفوتو اللقطة حط داكشي من يدو ودخل للدار كيجري طلع لبيتو..وهز كاميرتو علقها فعنقو..كاميرتو هي حب حياتو..حيث كيحماق على شي حاجة سميتها التصوير..وهبط كيجري مرة أخرى..وقف بعيد عليها بشوية وخذا كاميرتو قدام عينيه..قرب العدسة حتا بانت صورتها واضحة قدامو وهي حانية راسها وضفيرتها مايلة للجنب على كتفها..تبسم ابتسامة خفيفة..وخذالها صورة..بعدها على عينو كيشوف الصورة كيجات ويقرب فيها ويدقق فالتفاصيل الصغيرة حتا من لوشام لي فرجليها عجباتو الصورة ورخى من لكاميرا خلاها معلقة فعنقو ولعب بشعرو رجعو لور حتا نطقات بيسان..\n\nبيسان:وحنا ما تصورناشي!\n\nبراء:(تبسم)نصوروك علاش لا\n\nوداكشي لي كان..خذالهم صور وهما مجموعين..ورجع كيعاون باه فالشوا حتا كيتم جاي كلب ما كبير ما صغير..شعرو نازل بني ومخرج لسانو كينبح..دار شاف فيه وتبسم فرحان وحنى عندو تعرضلو يلعب معاه ولاخور كينقز ويدور بيه ويلحس فيه..\n\nبراء:Amiiiiiino..صاااااحبيييي..توحشتك ههه\n\nرقية:عاود رجع هاد السلوgي\n\nبراء:(هز طرف داللحم ووقف كيعليهلو ولاخور كينقز ياخذو من صباعو)اوووووه برااافو أعشيري..دابا رجعتي أونفورم\n\nحنى كيشوفلو راجلو لي كانت تهرساتلو وداوه عند البيطري يعالجهالو..لقاها مزيانة وهو يدوز يدو على راسو بالزربة فرحان بيه..ناضت حتا بيسان وجواد وجهاد دارو بيه كيلعبو معاه وهو كينقز وسطهم..\n\nبيسان:(معنقاه)احححح اعباد الله..توحشناااك أ جن هههه\n\nرؤيا:جا حبيبك..ايوا على سلامتو ههه\n\nبراء:الله يسلمك الواليدة\n\nفرحو بيه وكلها رجع لبلاصتو وبراء كمل الشواء والكلب كيدور حداه..وتالاسين شافتو ورجعات حنات راسها على قطتها..تجمعو على الطبلة..وتالاسين حطات قطتها حدا رجليها وجلسات معاهم..وبراء كيحطلهم فالقطبان والطبلة عامرة بأطباق الزيتون والشلايظ والعصير..هو كيقرب والكلب جاي موراه..شافتو القطة وتشوك عليها شعرها ووقفات كتغوت والكلب غير شافها غوتات غريزتو خلاتو يتبعها كيجري..تخشات هي تحت الطبلة وتخشى هو موراها..وناضت الحرب تحت الطبلة..هما كيغوتو ويهربو رجليهم ولوخرين لتحت كيتحاربو..وتالاسين خرجات عينيها مخلوعة على قطتها..\n\nرقية:(هازة رجليها من الارض مخلوعة ومزيرة على لكرسي بيديها)وااا يعطيكم هزة..بغيتلك البرغوووووث اولد الكلبة..امووولاي دغييييس وااااا شد السلوgي ديالك عندااااك.. أربيييييي..رجلييييي..ئلبييييي..ويييليييي ميييييي\n\nالكيسان كيتهرقو..وهما شي كيتعرضلهم من هنا شي من لهيه وحرام ولا بغاو يتشدولهم..هو كينبح وهي كتزوي وتغوت وما كاين غير عيط جبد..\n\nتالاسين: راستيييش..اهى اهئ .. راستيييش...غيات..غيات..مينوشة انهننئ (أياكلهاااا..اهئ اهئ..اياااكلهاااا شدوه..شدووو..مينووووشة انهننئ)\n\nبراء بقطبانو مزالين فيدو وكيحاول يشد الكلب..تلف وهو غاديلو من هنا لهيه..وجواد وجهاد عااااطيينها للضحك شي كيطيح على شي عاجبهم المنظر..\n\nالتوأم:أاااليييي أميينو هي هي..أاااليييي مينوشة هي هي..أاااالييييي أاااااالييي هههه\n\nفراس:تعرضلو من لهيه وانا من هنا\n\nبراء:واخة واخة..\n\nنقز الكلب ضرب الطبلة تقلبو كيسانها وهما يغوتو ولكن ماشي بحال غوتة رقية..\n\nرؤيا:شبروهم قلبولنا كلشي اواعدي\n\nرقية:(مغمضة عينيها كتغوت)واااا شدوهوووم تشدكم الزحمة والعصمة فنهار ما فيه لا ضو لا مااااا..أميمتي ميمتي مييييمتييي..أموووولاي\n\nهربات القطة وخرجات من تحت الطبلة هربانة فالجردة والكلب موراها تبعو براء مكفض دراعيتو والقطبان فيدو مزال شادهم ما رادش البال ليهم.. وتالاسين موراه عقلها ايخرج مع قطتها..كيتعرضولهم من هنا كيهربولهوم لهيه..\n\nتالاسين: مينوووشة..مينوووشة..حيد gيس ..غيات..رستيش رستيييش (مييينوووشة.. مييينوشة..بعد منها..شدووووو..ايعضها ايعضهاااا)\n\nبراء:أمييييينووو..وقااااف..أمييييينو\n\nخيطو الجردة وهما يتجاراو كي لحماق..شي كيدوز فشي حتا وقفات تالاسين معرضة للقطة وشداتها بالزربة عنقاتها عندها والكلب جاي جيهتها كيجري قاصد القطة وريوgو سايلين..حتا نقز عليهم..\n\nنقز عليهم..وجا براء واقف قدامهم تعرضلو قبل ما توقع شي كارثة..من بعد ما رمى القطبان من يدو..وطاح كيتمرغ معاه فالأرض ويلعب معاه حتا هدنو وناض وقف هازو..وتالاسين مزيرة على قطتها بين يديها وكتشوف فبراء عاقداهم..مكمشة فمها وصدرها طالع هابط كتنهج..شداتها الفقصة والنفس على قطتها..وهو واقف كيأنب فالكلب ولاخور كيلحس فيه وملااااهي معاه..حتا حس بيديها ضربوه فكرشو ودفعوه لور بالجهد على غفلة وبغى يكالي ما لقى غير الشواية موراه وحط يدو فوق منها كردة فعل طبيعية حتا حس بالتشويطة فيدو ولحمو تشوااااات وطلق من الكلب مقصح..حس بالشياط طلع من يدو ولحمو تشوات..زير على سنانو وغمض عينيه كيحرك يديه فلهوى ويمشي ويجي فبلاصتو..\n\nرؤيا:اواعديي يانا..ولدييي..وري يديك وري\n\nبراء:اححححح افففففففف(عض على شفايفو)\n\nحطات رؤيا يديه وسط يديها بانولها لقطبان ديال الشواية تطراساو فيدو واللحم تشوطات حيث فاش كالا بيديه ثقلو كامل جا عليهم وبرك على شواية..\n\nرؤيا:بيساااان..شلط جيب بيافين دغيا دغيا\n\nبيسان:ااا..وو..واخة\n\nرؤيا:أجي للما دغيا..\n\nقرباتو حدا الطبلة وهزات قرعة دالماء كتكبهالو على يدو.. وهو غير مطمر لحريق ومزير على سنانو..\n\nفراس:(شاف فيدو وخيب سيفتو)اووووف..يدو تشوطات\n\nرقية:(ناضت مخلوعة عندو يله كتحرك)أمالو الغنضور ديالي..مالو لحبيب..تشوطات يدو..(شافت فيديه حاطة يديها على صدرها) احححح وبالنااااائص..بالنااائص منو عيد هذا لي يتشوط فيه لحمك مع لحم لحوالا...احححح أ كبدي على الغنضور ديالي\n\nبراء:صافي صافي ما وقع والو\n\nرقية:بالنااائص منهم كلاب وئطوط تريكة البرئطيييز..وا هاااادا لعب الدراري..وهااادي اخرة لي يصاحب السلوgيات..على ئلة بناااادم لا نتين لا هي..مصاحبينلي هاد زوج حفنات ديال الشعر..خليه ياكلها ولا تاكلو هانتين كليتها فجنابك.. وااااا كمدها دابا..و نتين يا بنتي ما حشوماش عليك..هانتين حرئتيه!\n\nشافت فتالاسين لي كتشوف فبراء حالة فمها..ما كانتش باغة تحرقو وما حملاتش راسها فاش شافتو تحرق..هي لي مجربة لحريق وشكيسوى وعمرها تنسى نهار خشاتها لكبيرة فالبانيو كتشوي فيها..شافت غير رقية كتشوف فيها وحنات راسها..\n\nفراس:خلي البنت عليك أيما را ما دارتهالوش بلعاني..\n\nرقية:ايوا شماش نئولك اوليدي..هذا لي كيسميوه اللعب الماسخ\n\nبيسان:(جابت لبوماد والفاصمة)هاك أماما\n\nحسن:وا صاااافي كبرتو الطرح على والو..ولدي راجل يكبر وينسى\n\nرؤيا:أشمن..تشوط تشوييييطة دبصح..انعملك الدواء ويله لكلينيك\n\nبراء:كلينك!!..لا لا بلاش..ما كاين لاش\n\nرؤيا:واش ما كتشوفشي يدك كي تشوطااات..قالك ما كاين لاش..هادشي كامل وما كاين لاش\n\nبراء:الواليدة..اديري شي حاجة ديريها ولا خليني نوض..كلينيك ما انمشيلوش..غير حرقة ودابا تبرى\n\nرؤيا:وا راه..\n\nفراس:(قاطعها)رؤيا..صافي خليه على خاطرو..ديريلو غير الدواء نتي وخليه\n\nرؤيا:(زفرات)الله يستر سلعة معكسة..هانتينا ضبر راسك يانا انعمل لي عليا ونتينا سوقك هذاك\n\nبراء:الصمت..\n\nجلساتو قدامها وهو غير ساكت وتالاسين كتشوف فيه من بعيد واقفة فبلاصتها حشمانة من راسها..حتا سالاتلو رؤيا ولواتلو يدو فالفاصمة ودارت شافت فتالاسين..\n\nرؤيا:تالا..(نعتاتلها)اجي أحبيبة\n\nهزات تالاسين راسها وقربات عندها بشوية..شداتها رؤيا وجلساتها فحجرها..\n\nرؤيا:ما يبقاشي فيك الحال..ما عملتيهاشي بلعاني!\n\nفهمات من كلامها شي حاجة وشي حاجة والو ورجعات شافت فبراء لي كيشوف فيدو ونطقات بصوت خافت وهي حانية راسها..\n\nتالاسين:سمحلي!!\n\nكانت هاد الكلمة من بين الكلمات لقليييلة لي شدات من الخدامة فهاد المدة..هز راسو هو كيشووووووف فيها ورجع قلب وجهو..\n\nبراء:الله يسامح..\n\nالتوأم:ياك تخاصمتو!! وتصالحتو..!! ايوا جيبولنا ناكلو\n\nبيسان:خطاااا نشويو قطبان ياخرين..هادوك لي طابو قضى بيهم الغرض أميينو!\n\nشافوها فين كتشوف وهما يبانلهم أمينو كيدور على القطبان لي مليوحين فالأرض ويلحس ويعض..\n\nالتوأم:شوفلك الجيعان كلااااا لقطبان\n\nرؤيا:ههههه ها حنايا نعدلو اخرين غير سكتو\n\nطمرو على ما وقع ورجعو عاود لقطبانهم وبراء جلس عطى الراحة لراسو كيكمد دقتو وأمينو جا تخشى فحجرو ساقر..\n\nتغذاو وسالاو..ودخلو لدار وكلها فين ترش..لعشية دالعيد وما أدراك ما لعشية دالعيد..الملل ثم الملل ثم الملل ما كتبغيش دوز..شي نعس شي كيتفرج شي كيلعب شي خدام..وجواد وجهاد بدلو عليهم بشورط وتيشورط وكاسكيطة مقلوبة فوق الراس كالعادة..واقفين مور واحد الحيط كيوشوشو ويتافقو..\n\nجواد:بيمن نبداو!!\n\nجهاد:أنبداو بيما..\n\nجواد:ههه مشااات أتويمي..ضرب عليها شي خمسة\n\nجهاد:(ضاربو باليدين)ها هما..\n\nتمو غاديين كيتسلتو ويضحكو حتا طلو على رقية لي جالسة كتسبح فبلاصتها المعلومة وهو يتقدم عندها جواد وجهاد بقى مخبع..\n\nقرب جواد منها بشوية كيتبسم وهي تهز راسها فيه..\n\nرقية:الحلئوم جيتي!\n\nجواد:(جلس بجنبها كيضحك)\n\nرقية:فين هو الحلئوم لاخور\n\nجواد:راه فالطواليط..يما كاع ما دورتي معايا..والعيد هذا زعما!!\n\nرقية:(شافت قدامها كدور فعينيها ورجعات شافت فيه) هااااا شئلتي..ما سمعتشاي!!\n\nجواد:أحيااااني عليك ارئوش..كتسمعي غير لي بغيتي\n\nرقية:شساير تئول..راه وذني كيصفرو\n\nجواد:وااااااا قلتلك مااا دورتيييش معايا..لفلووووس لفلوووووس ارئووووش\n\nرقية:الكرمووص!!!..مالو الكرمووص تشهيتيه!! حتااا انا والله..دابا نئولهوم يشريوهلنا!\n\nجواد:واااا يما..وااا لفلووووس دالعيد(دارلها حركة بصباعو) هادو هادو\n\nرقية:اممم لفلوس..شبغيتي لفلوس!\n\nجواد:وا دوري معايا ياك العيد هذا!\n\nرقية:ندور معاك..من صغيورك مزال خاصك فلوس العيد!\n\nجواد:دابا اتدوري معايا ولا لا!!\n\nشافت فيه مطولا من بين رموشها بطرف عين والتسبيح فيديها وهو كيترجاها بعينيه حتا ضحكات..\n\nرقية:واااخة اسيدي..يله صبر\n\nحطات التسبيح ومدات يديها لدرتها لي عاقدالها طرافها وطالقاهم على صدرها..حلات العقدة خازنة داكشي لي فيها وجبدات منها عشرين درهم عطاتهالو\n\nجواد:عشرين درهم!! ديالاش عشرين درهم!\n\nرقية:(جمعات لفلوس وعقداتهم فالذرة) رضى باش ئسم عليك الله وئول الحمد لله..ما عجباتكش أراها!!\n\nجواد:ألااا عجباتني عجباااتني..غير خليها(ناض باس راسها) الله يخلف عليك ويزيد مالك ويزكي صريرة ذرتك هههه\n\nرقية:ئل أعوذ برب الفلئ\n\nخلاها جواد كتقرى علي رزقها ومشى كيضحك وتم راجع عاود عندها مرة اخرى على أساس أنه جهاد وجلس كيتبحلس عليها عاود ويتلمس حتا دورات معاه مرة خرا وخرج ورجع جا جهاد عاود..\n\nرقية:ياك لباس عاود!\n\nجهاد:يمااا كاع ما دورتي معايا!\n\nرقية:(خرجات عينيها) شناااااااهوااااااااا!\n\nجهاد:مالك..كاع ما دورتي معايا!!\n\nرقية:وديك عشرين درهم لي خذيت عاد دابا!\n\nجهاد:انااااااااااا..فوقاش!\n\nرقية:اشوف اداك البعلوك..بركة من داك التنوعير ديالك!\n\nجهاد:اناااا والله ماا خذيت شي فرنك من عندك ولا خذيت..الله يرزييييني فصحيحتي ما خذيت..انا كنت فالطواليط ااااااااصلا\n\nرقية:امولاي دغيس..وشكون لي جا عندي مدوبل عاد دابا عاد..ياك جا الحلئوم لول وجيت نتين عاود!\n\nجهاد:(ضرب يديه بزوج كيتضاهر انه معصب) تفووووو دارها الصعلوك\n\nرقية؛شكتئول..علي صوتك!\n\nجهاد:هذاك راه جواد لي جا عندك زوج مرات وضحك عليك..أما أنا والله ما عطيتيني شي درهم..وحق مووووووولانا\n\nرقية:وا شووووفيلك الحلئوم لاخور..ئولبني!\n\nجهاد:وا هو قولبك وانا نتقولب معاك..دوري معايا حتا انا\n\nرقية:سير بعد عليا ئالك دور معاي..خزينة الدولة انا..صرتي خوات وفضات سير عند داك دوبل ديالك يعطيك رزئك\n\nجهاد:ما ايبغيش ايما وتلقايه حطهاااا فصندوقتو وأنا لي اتمشي على عيني عجاجة..ماشي حشومة عليك دابا..هو عاطياه زوج مرات وانا ما تعطيني حتا مرة..ما بقيتش فيك ياك!\n\nرقية:وانا ما بئيتش فيك..كنت ناوية على دوبل صدئت مخلصة تريبل!!\n\nجهاد:حسبيها صدقة..والصدقة فالمقربين أولى..(شدلها فيديها كيرغب) عااافاك ايما عافاك الله يشدلك فالصحيحة ويعلي مقاامك قاادر يا كريم\n\nرقية:(نترات يديها) الله يخليهم بلخلا مئربين..(ضربا يديها للعقدة كتحلها معصبة) مئربين ديال لويييييل يييخ..وداك الحلئوم غير حتا نشدو لا ما نحلبش منو ديك عشرين درهم راني خليت ذل...اااااانا يئولبني أنااااا..على اخرة يامك ارئية يئولبك برهوش مزال حتاااا ما سgم الهضرة!!..هاك شد..ويجي عندي شي حلئوم رئم اربعة عاود نعلئو فعاوط الحوالا..ايوا صفاااات..\n\nجهاد:(باس راسها)يخليلك صحييحتك ارئوش ههه\n\nناض خرج خلاها كتقلى على الشمتة لي تشمتات وطل على خوه لي كيتسناه فالدورة دالحيط كيضحكو بشوية..\n\nجهاد:(عطاه يدو)ارى خمسة\n\nجواد:ها هي ههه\n\nجهاد:ها عشرين درهم عندك ووحدة عندي وثالثة انقسموها\n\nجواد:مشاااات..يله شكون الثاني دابا\n\nجهاد:عزيزة هنية ههه\n\nجواد:يله بسم الله..سير نتا لول دابا\n\nجهاد:واخة هههه\n\nمشاو عاود لهنية قولبوها حتا هي..ودازو على لي فدار واحد بواحد قولبوهم الا زوج..رؤيا حيث حافضة ولادها وكتعرف تميز بيناتهم..وفراس لي ما يقدروش يقولبوه اصلا حيث كيخافو منو..\n\nتعاشات لعشية وتجمعو عاود فالصالة على براد دأتاي والقهوة ولحلاوي مشكلة..كلها وفاش كيتجمع وكلها فاش لاهي..تالاسين جالسة فوسط جماعة وما جالسة..كي الحجرة ما تكلم ما تهز الراس..براء جالس شاد كاميرتو بيد وحدة كيتفرج فالتصاور لي خذا ومرة مرة كيكرز على سنانو فاش كتشوطو يدو..وأمينو محرم عليه يدخل للفيلا حدو الجردة حيث باه قاطعها فيه ما يدخلوش لكلب للدار..وفوسط ديك الجماعة كااملة كانت غايبة غير بيسان..لي راها فبيتها كتدوش وتقاد حالتها فرحااااانة..واقفة قدام لمراية بكسوة صيفية صفراء نص كم طويلة محزومة من الكرش وصندالة كلاكيط بيضاء فرجليها..سنسلة رقيقة وكورميط بحالها..وشعرها نشفاتو وسرحاتو بلبلاك باش تبان طولتو..تعطرات وقادات وجهها بداكشي لي مسموح ليها من ماكياج..فوندوتان وماسكارا وكلوز..ووقفات كتمنضر فراسها قدام لمراية وطاالقة الضحكة..\n\nبيسان:هههه اخخخخ وفوقاش غير يجي\n\nدارت هزات تيلي ديالها وهبطات كتجري فالدروج وهي تسمع صوت الزايد والهاراج وشي كيسلم على شي..ومن بين كاع الاصوات فرزات صوت ما كيخفاش عليه..\n\nبيسان:جاااااااا ههه\n\nدخلات كتجري حتا وقفات فباب الصالة عينيها خارجين بالفرحة وقلبها كيفرفر..كانو ثلاثة دالناس..شامة بنت خالة رؤيا وياسين راجلها لي خذا الزمان حقو منهم وبان فيهم النضج..شامة بجلابتها وحجابها وصباط بلا..وياسين بقميجة كحلة وسروال دجين..كيتسالمو ويباركو لعواشر..ومعاهم سعد ولدهم..كبر وطوال وزيان..الفرق بينو وبين بيسان غير عام..طلع كيشبه لباه ومو خذا من عند كل واحد حاجة..وتخلط الزين الشاوني مع الزين الريفي..كان بتيشورط رمادية وشورط باج وصباردين كحلة..شعرو محسنو ما مخليهش طويل بزاف ولحيتو يله كي بدات تقول بسم يله حيث يله كمل 18 لعام..تربات هي وياه وكبرو بزوج..ونهار حلات عينيها حلاتهم عليه..ونهار طاح قلبها فلغرام كان سعد هو المحظوظ بيه..قربات فرحانة كتسلم على شامة وياسين وتباركلهم حتا وصلات عند سعد وهو يشوف فيها كيضحك وخربقلها شعرها ودور يدو على عنقها راميها فوق كتفها..\n\nسعد:ناس بالصفر ههه\n\nبيسان:(بثقة)وجاااا معاهم\n\nسعد:مي لصفر كيجمع الناموس\n\nبيسان:ويانا كنقول شعندك لاصق فيا !!!\n\nسعد:هههه ياك الزرمومة!\n\nبيسان:هههه ييييه العتروس..عواشر مبروكة\n\nسعد:علينا وعليك ياا ربي\n\nجلسو كيتجمعو وتالاسين غير شافت الزايد تزاد وهي تزير..ما قالت ولفات مع هادو..شامة كانت جالسة حدا رؤيا كتهضر مرزنة واخة هضرتها قلااالت..ما بقاتش ديك شامة لي كطير وتنقز وتقول لطيور نزلو نجلس بلاصتكم..كضحك ولكن بااااين فعينيها حزن مخبعها وكاتماه فوسط قلبها..وياسين خذا بلاصتو حدا فراس وحسن..\n\nشامة:رؤيا!!..شكون هاد لبنيتة!(شافت فتالا لي جالسة لاصقة حدا رؤيا)\n\nرؤيا:(دوزات يديها على شعرها)ههه هادي بنتي..حملت وولدت وما قلتالكشي ههه\n\nشامة:ماشي بعيد ههه..دابا قولي شكون!\n\nرؤيا:هادي الالة..تالاسين\n\nجلسات كتعاودلها من طاق طاق حتا لسلام عليكم وشامة كتسمع وتحسر عليها..\n\nشامة:(كتشوف فيها حابسة دموعها)الحبيبة ديالي..ومزالة غير صغيرة مسكينة..وشني دابا اتخليوها معاكم!\n\nرؤيا:اه صافي..حبيتها اختي ودخلااااتلي فخاطري ومن دابا لفوق منها من ولادي\n\nشامة:ومسكينة غير ساكتة وحانية الراس\n\nرؤيا:هاكة هي من نهار جات..دروييشة ما تهز دجاجة على بيضها..هي راها ما كتفهمناشي حيث كتهضر بالسوسية ولكن ياختي حرام واش تعمل شي صداع ولا شي روينة..غير فليل كتبات تحلم وتغوت \n\nشامة:(تنهدات) يانا لي حاسة بوجعها..وجع لفراق ما يحس بيه غير لي مجربو..\n\nتبسمات بحسرة ومدات يديها دوزاتها على خذها وتالا رجعات لور شوية تقول غير خيفانة وغير كدور فعينيها..\n\nشامة:كتشبهلها بزاااف..عويناتها بعدا غير هما منزلين..وفمها حتا هي كان غيير صغيور \n\nرؤيا:(دوزات يديها على ضهرها وتنهدات) الله يرحمها ويوسع عليها\n\nشامة:(خرجات نفس طويييل)أمييييييين\n\nسكتات رؤيا ما عرفات باش تجاوبها..وحاولات تجبد معاها الهضرة فجيهة خرى..وفالطرف لاخور كانت ببسان كتوشوش لسعد وتعاودلو على تالاسين حتا هي..حيث ضرو راسو يعرف شكون وخوها كيشوف فيها بطرف عينو..\n\nبراء:بيسااان!!\n\nبيسان:هاا..نعام اخاي!\n\nبراء:اجي نوريك!\n\nبيسان:شني..غير خليني\n\nبراء:وا أجي!\n\nبيسان:ففف..واخة\n\nناضت عندو ما حملاش يعيطلها وجلسات بالزعفة حداه وهو يجرها عندو مدور يدو على عنقها ولصق وجهها مع وجهو..كيهضر بين سنانو ويضحك ضحكة صفراء..\n\nبراء:شحال من مرة كنقولك بعدي على السيد ونتي غير لاصقة فيه ههه راكم ما بقيتوش صغار\n\nبيسان:(شافت فيه بطرف عينيها) وشحال من مرة كنقول ديها فراسك ماشي شغلك\n\nبراء:وشحال من مرة كنقولك راه غادي نهرسلك هاد الراس القاصح \n\nبيسان:وشحال من مرة كنقولك لي فجهدك عملو\n\nبراء:صافي دابا بلا هضرة بزاف..جلسي حدايا شوفي التصاور لي صورتك\n\nعطاها الكاميرا كيوريها وتلاهات حتا هي مع تصاورها كتشوف وعاجبها راسها وخلات سعد جالس مربع يدو وعينو فتالاسين كيحقق فيها..\n\n\"لم يخطئ من قال أن الحياة مدرسة..فهي أطول حصة تعليمية.. 🍀\n\nفهي علمتني ما لا يمكن تعلمه في أكبر المعاهد الفرنسية.. 🍀\n\nلم تعلمني بالكتب والأقلام..فدروس الحياة ليست نظرية.. 🍀\n\nبل علمتني بالتجارب..المحن..العقبات..المآسي والمسرات..فدروسها تطبيقية.. 🍀\n\nعلمتني أن الموت يباغتنا في طرفة عين.. 🍀\n\nعلمتني أن هناك من القلوب من فاقت الحيوانات وحشية.. 🍀\n\nعلمتني أيضا أن الفراق موجع بطريقة هستيرية..🍀\n\nعلمتني أنه ليس هناك ذكريات منسية.. 🍀\n\nفكل ما نعيشه يظل في الباطن مخزون..فقط نتعلم التعايش معه بروية.. 🍀\n\nعلمتني أن أستحمل الألم..وكان أكثر الدروس فائدة في زمن إجتاحته ثورة أكل اللحوم البشرية.. 🍀\n\nوبعد كل هذا علمتني التفائل..فبعد عتمة الليل لابد أن تأتي الشمس بطلتها البهية.. 🍀\n\nعلمتني أنه مهما قست القلوب فهناك من لازالو يتسمون بالإنسانية.. 🍀\n\nعلمتني أن الحب..المودة..الألفة..مشاعر ليس لها علاقة بروابط دم او روابط أسرية.. 🍀\n\nكما علمتني أن أبتسم..أضحك..أسعد..وأستغل اللحظات السعيدة وأعيش بتلقائية.. 🍀\n\nفعندما سوف يحين وقت البكاء..سأبحث عن تلك اللحظات لكن لن أجدها ولو قايضتها بمليارات القطع الذهبية.. 🍀\n\nلهذا..إضحك مادمت قادرا..وابتسم في كل فرصة أتيحت لك..فالحزن كما الموت..يباغث في طرفة عين..🍀\"\n\n🍀 🍀 🍀 🍀 🍀\n\nسدات مذكرتها الباج ورداتها لمجر دلكوافوز لي على جنبها..ودارت على يسارها كتشوف فالشميشة دالصباح لي داخلة من البالكون..تبسمات وطلقات يديها كتكسل وحمدات الله على نهار اخر من حياتها داز هاني..وناضت متوكلة على الله فيومها الجديد..كل ما داز عليها خلق منها تالاسين جديدة..تالاسين كتقدر نعمة راحة البال..وكتعرف قيمة الضحكة والدمعة وشنو كيسواو..خلق منها تالاسين ما كتبكيش على اسباب تافهة..حيث عارفة فاش ايجي وقت الصح ولبكى دالمعقول اتندم على وقت ضيعاتو فلخوا الخاوي..تالاسين عارفة ومزيااان بحق الزمان وبلي الدنيا شحال ما عطاتك اتواطيك شي نهار..ما كانش ساهل عليها تنسى لي داز..او بالأحرى ما نساتوش ولكن تعلمات تعايش معاه..هادشي كامل ما كانتش تقدر تعلمو لولا طبيبها ولولا ثلاث سنوات دالمعالجة النفسية لي دوزات..3 سنين علموها كيفاش تكمل حياتها بلا ما توقف..وبلي لي فات عمرو ما كيموت..لي فات كيبقى حاضر ولكن قوتك كتجسد فقدرتك على الاستمرار من بعدو..\n\nناضت من فراشها بشورطها لقصير لي مبين فخاضها البويض..ديباردو لاصق مبين معالم أنوثتها لي بانو وترسمو مناسبين لسنها لي ما بقالها والو وتكمل 19 سنة..شعر بني فاتح طويل مغطي درعانها ونازل على ظهرها..خشات رجليها لي لوشام مزال ما تمحى منها فكلاكيط بيضة ودخلات كتجر رجليها للحمام وتجمع فشعرها..هاد الست سنين لي دازو بدلو فيها بزاااف سوى من داخل سوى من برا..قضات حاجتها ووقفات قدام لمراية كتشوف فوجهها وتغسل يديها..عينيها الخوضر لمدورين..حجبانها الرقاق..نيفها لي مقمقم شوية..شفايفها الصغار وفمها المجموع..حنوكها لي بارزين..ووجهها البيضاوي..تقاسيم وجهها بالنسبة ليها شيء مقدس..ماشي غرور منها ولكن حيث كتعتابرهم ذكرى من أمها وباها..ولي فيما تشوف شي تفصيل فيها تشبهو لواحد فيهم..حيث صورتهم هي لي عمرها تمحالها من بالها..\n\nغسلات وجهها وفمها..وسمات الله كتوضى وخرجات صلات الصبح..وفكل صلاة ضروري ما تفكر واليديها بالرحمة..ناضت لبلاكارها جبدات ملابسها الرياضية لبساتهم وجمعات شعرها فكسكيطة وخرجات بكل نشاط متوجهة لبيت بيسان لي قبالتها..\n\nدخلات بلا ما دق..لقاتها كالعادة مزالة ناعسة وجلسات فوق راسها كدوز يديها على راسها بحنية وبصوت أحن كتفيقها..\n\nتالاسين:بيسااان..بسوونتي..حبيبة ديالي..نوض\n\nبيسان:الصمت\n\nتالاسين:بييسان..نوض راه 6 هادي نوض\n\nبيسان:اممممم\n\nتالاسين:يله أحبيبة بركة عليك..نوض من النعاس\n\nبيسان:(بصوت ثقيل منغنغ)ها عار ربي واش كتفيقني ولا كتنعسني\n\nتالاسين:(بعذوبة)ههه علااش!\n\nبيسان:صوتك أختي صوتك..\n\nتالاسين:شعندو!\n\nبيسان:وا حنين بزااااف..وعاد زايدة كتلعبلي فشعري\n\nتالاسين:ههه وا هو هايداك..وا نوض دابا ولا نعيط لجواد وجهاد هما لي ايفيقوك\n\nبيسان:حتا يفيقولك هما بعدا ههه\n\nناضت حتا بيسان كتكسل ولي رجعات أنثى بالغة..شعر بني غامق بخصلات فاتحة شوية..عيون كبيرة سوداء..وأنف صغير..فم بارز للأمام شوية ووجه دائري..كاع معالم الأنوثة كملات عندها..وهذا أمر طبيعي فسنها حيث كملات 23 سنة..تبسمات فوجه تالا وناضت من بلاصتها كتهضر..\n\nبيسان:عطيني ثلث ساعة وهانا معاك\n\nتالاسين:اوك..غير شلط\n\nدخلات للحمام توضات وخرجات صلات ولبسات عليها حتا هي..وخرجو بزوج باش يديرو جولتهم الصباحية المعتادة..فيديهم قراعي دالماء وكيجريو بخطى بطيئة فأرجاء الفيلا لي دايرة بالشجر..كانو كيجريو ويتجمعو حتا سمعو تخرشيش ووقفو فبلاصتهم مصمرين..\n\nوقفو فبلاصتهم مصمرين كيتصنتو وبيسان شنقات على يد تالاسين مخرجة عينيها..\n\nبيسان:(بصوت خافت)ششش..ششني هادشي..سمعتي!\n\nتالاسين:ششش..(كتصنت)\n\nبيسان:شغان ششش..عنداك يكون شي حلوف ولا شي مشرمل..اواعدييي انهنننن مشينا فيها\n\nتالاسين:(قربات حتا وذنيها كتوشوش).. شو انحسب حد ثلاثة.. .ومع ثلاثة نبغيك تهز يديك ودور بالزربة فحال الا أطرشي شي واحِد\n\nبيسان:كيفاش!!..واش كطنزي عليا! ما بقالنا غير نصرفقو لهواء!!! \n\nتالاسين:غير تبَّعني وعمل كيما قلتلك.. (غمزاتها)..يله..واحد..زوج.. ثلاااااثااااااااا\n\nدارو بزوج بالزربة هازين يديهم وما كيجيو غير فلحنوك ديال جواد وجهاد وبقات ديك سمرملاق كيتعاود الصدى ديالها فالغابة حتا خلاو وذنيهم كيصفرو..\n\nالتوأم:اححححححححححح\n\nحطو يديهم على حناكهم كيبردو حر الدقة ويحكو فيها. ..وتالا وبيسان شدو الضحكة حتاااا شدوها وطلقوها وحدة كطيح على لوخرى وجواد وجهاد غير ساكتين وكيرمشو ما رضاوش..\n\nبيسان:ههههههههه واا يمااااا على منظر ههههه..بغيتو تعملوها بينا عملناها بيكم ههههه\n\nتالاسين:ههههه تصرفيقات تدوزو حياتكم كاملة وما تنساوهومشي..تصرفيقة فوسط خضرة الطبيعة وجوها الصباحي المنعش هههه\n\nجواد:(حاط يدو على حنكو ما راضيش) شفتو هاد التصرفيقات..عقلو عليهم..اتخلصو غير صبرو\n\nجهاد:(كيحك فحنكو لي مغطياه لحيتو الكثيفة) بغيت غير نعرف باش عرفتونا!!!! \n\nتالاسين:الحبيب ديالي شحال من مرة كنقولكم ما دوشوشي بلعطر عاد تخرجو وما كتسمعوشي مني..عاد نتوما ريحتكم مضوبلة هههه\n\nدار جهاد عند خوه مخنزر ونزل عليه بصلية لعنق حتا نقز..\n\nجواد:اححححح..أمالك الدحش!!\n\nجهاد:(مغزف) الله ينعل البويضة لي خصباتك وشركاتني معاك على هاد لبلانات دالويل لي ديما مطيحني فيهم\n\nجواد:(كيحك فعنقو) ضربتك على يدك..ياك نتا لي تابعني\n\nجهاد:دابا انا نايض من نعاسي باش ناكل تصرفيقة على صباح ونرجع بحالي!!!! \n\nجواد:ياك كليتها معاك..ايوا سكتنا\n\nشافو بزوج فلبنات لي جلسو فالارض كيتكرشخو بالضحك عليهم وهما كيتناكرو..مزالين بنفس الطباع..نسخة طبق الأصل..نفس الطولة ونفس العينين نفس الفم ونفس الفورمة لي بداو كيخدمو عليها..ملامح رجولتهم بانت..شعرهم الأسود لي مغطيينو بكاسكيطات مبدلين غير باللون..نفس الثوني فنفس اللون ونفس الصبرديلات..كيما العادة قليل لي كيفرق بيناتهم..ولحيتهم لكحلة لخفيفة زينات ملامح وجههم..\n\nجهاد:ها وجهي صرفقوني مرة خرا لابقات فيكم\n\nتالاسين:هاء..وا هادي ضربني وبكى وسبقني وشكى!!\n\nبيسان:هههه خليه يبرد على قلبو مسيكين هههه\n\nناضو وقفو راجعين للدار باربعة كيتمشاو وهما يدورو يدورو ويضحكو عليهم حتا وصلو للدار وطلع كل واحد لبيتو يدوش..\n\nدخلات تالاسين لبيتها وتوجهات مباشرة للبالكون فين كاينة سليلة كبيرة وسطها مخذة..وحنات على ركابيها هزات قطتها لي كبرات وعمارت..\n\nتالاسين:مينوشتي..صباح الخير..الكسولة عاد فايقة\n\nكتلعب معاها ولوخرا كتلحس فرجليها وتحك راسها مع عنق تالاسين..رجعات حطاتها ودخلات لحمامها وخرجات بعد مدة لبسات سروال دجين طاي هوت وبودي بيض خفيف..شعرها مطلوق مدرج عادي وقالباه لواحد الجيهة..هزات مينوشة بين يديها وهبطات للصالة فين مجموعين باش يفطرو..كالعادة كلشي داير بالطبلة..زينب حدا راجلها..ورؤيا حدا فراس..بيسان وتالاسين بجنب رؤيا وهنية..والجهة المقابلة جالسين فيها التوأم حدا زينب..وبقى كرسي واحد بجنب فراس خاوي..هو الكرسي دبراء..لي هادي عام ونص ما شافوه..كان كيجي يدوز معاهم غير الأعياد ويرجع لقرايتو لي فسويسرا..ولكن هاد المرة ما جاش وطول الغيبة..مقابل شغل باه تما بزيادة على انه كيوجد لدكتورا ديالو فدراسة الأعمال باش يقدر يعاون باه وفوق هادشي عندو آخر عام فمدرسة الفنون الجميلة..لي كيقرى فيها التصوير..حلم حياتو..\n\nفطرو وسالاو وناض كل واحد لشغالو..فراس لخدمتو وخذا رؤيا فطريقو..وبقى الباقي كيدور فالدار لا شغال لا مشغلة..الصيف ولجلاس فالدار..\n\nبقاو جالسين ما كاين ما يدار..ناضت تالاسين دخلات للكوزينة كتفنن..حيث هي لبلاصة لي كترتاح فيها..من مورا الباك ديالها دخلات لمعهد متخصص في فن الطبخ..وتعلمات الطبخ على أصولو..شي حاجة لي هي كتبغيها وكتعطي فيها من كل قلبها..وقدرات تحول هاد الهواية لمصدر رزق ليها..صحيح أنها معاهم ما خصها حتا خير ولكن كانت مصممة أنها تخدم شي حاجة هي لراسها..وبعد أخذ ورد خلاوها تدير لي بغات بشرط لفلوس لي ربحاتهم تحطهم فالكونط ديالها ما تخسر منهم حتا فرنك وداكشي لي كان..دارت شين ديالها فاليوتوب..وصفحة على الإنسطا..ونظرا لجمالها حلاوتها وإبداعها تلقات دعم وإقبال كبير وبشوية بشوية بداو كيجيوها لي كوموند وهي كتصاوب ودفع على قد جهدها..وهكذا غادية أيامها..\n\nسالات الكيكة لي كانت كتصاوب صوراتها وبرطاجاتها..وفالحين توافدو عليها لي لايك ولي كومونطير..كتفرح بزااااف فاش كتسمع مديح الناس لشي حاجة هي كتخدمها من قلب قلبها..\n\nوصلات لعشية وتلاحت عليها بيسان باش يخرجو..ما عطلتهاش حتا هي وطلعو هزو صيكانهم وهبطو مشادين بالدرعين لابسين سروال دجين وكبابط خفاف عاديين وصبردينات..ما كيلبسوش لباس معري بزاف..بلحق السراول كيعطيوهم صلية..تلاقاتهم رقية لي خارجة من بيتها بعكاز حديدي كتخلف بشوية ووقفاتهم..\n\nرقية:فين غاديين أدوك جوجات!\n\nبيسان:(ابتسامة)يما لحبيبة..أنمشيو ندورو شوية وصافي\n\nتالاسين:(بحنية)بغيتي شي حاجة أيما\n\nرقية:شكتمتمو عليا نتين وياها..عليو صوتكم!\n\nبيسان:هههه قلتلك انمشيو ندووورووو\n\nرقية:تزورو!!..شكون أتزورو!\n\nبيسان:أواعدي على نزورو..يييه أنزورو مولاي دغيس الشريف هههه\n\nتالاسين:هههه سكتي ها هي تنزل عليك بالعكاز\n\nرقية:أفين غاديات..هضرو..شكون أتزورو!\n\nبيسان:وا أندوووورووووو أيما ندوووروووو..نتساراو فهمتيييي\n\nرقية:ااااااااه..وفين أتساراو!\n\nتالاسين:غير فوسط لمدينة شوية ونجيو..تمشي!\n\nبيسان:أويلي على تمشي!\n\nرقية:اهاااه نمشي\n\nبيسان:ايييييييه هادي سمعتيها طايرة يااااك\n\nرقية:(نزلات عليها بعكازها لفخاض) أتسكت نتين ولا نواطيك\n\nبيسان:وراه يانا وياها غير بنات بيناتنا شغتعمل فوسطنا!!\n\nرقية:ومالي أنا شفتيني كنشالي بالزنطيط..ياك لي عندي عندك\n\nخرجات تالاسين عينيها ودورات وجهها حابسة الضحكة ووجهها حمااااااار..\n\nبيسان:لي عندي ما عندكشي..لي عندي مزال بميكتو نتينا ديالك دفع التقاعد\n\nرقية:(نزلات عليها بعكازها عاود) سير الله يئل حياك..كون ما حشمت نعريهلك هنا تشوفو واش تئاعد ولا لا!..مزياااان تبارك الله.. لمعيور بطااايطاي..تسناو هنا انلبس جلابتي ونجي\n\nبيسان:(شداتها) اواعدي على تجيب جلابتك..خاصك ساعة باش طلع وساعة باش تنزل..يانا انجيبالك غير جلس\n\nرقية:(عوجات فمها) ايوا طلع..وجيبلي جلابتي لخزية لي عاد خيطت وشالها ربيعي\n\nبيسان:ايوا ييه قبطة دالنعناع كتمشى\n\nرقية:شئلتي!!!!\n\nبيسان:وااااالو..هانا مشيت..\n\nطلعات بيسان كتجري جابتلها لي بغات وشدوها كيلبسوها فالدروج وهي تنكر وتقول ما نكرات وزيداتهم قدامها وخرجو..ركبو فطوموبيل وهبطو لوسط لمدينة كيدورو ويتساراو وسط المحلات ولي مول..ورقية يله يله كتزيد وتحرك ولي شاف فيهم ولا ضسر عليهم تنزل عليه بعكازها..حتا عياو وجلسو فواحد الريسطو كيتعشاو..كلاو وسالاو وناضو خارجين..رقية فالوسط وهما بجنابها متوجهين لسيارتهم لي موقفينها فلباركينج..زادو بمسافة وهي توقفلهم فالطريق مقوصة ظهرها ومزيرة على عكازها...\n\nبيسان:يما شعندك وقفتي!\n\nتالاسين:يما ياك لباس!!\n\nكيهضروها وهي مخرجة عينيها وجامعة فمها للقدام كي لكمشة..\n\nبيسان:(بخوف) يمااا..شعندك..اواعدي شعندااااا 😨\n\nتالاسين:هضر ايما شعندك!!\n\nهزات رقية عينيها فيهم عاضة على شفايفها كتعصر..\n\nرقية:نبووووووولتي😳!!\n\nبيسان:شنييييي!\n\nرقية:نبولتي المسخوطات..أطرطئ!\n\nتالاسين:كيفاش نبولتك..واش محصورة!\n\nرقية:اححح نبوووولتي..غتهبط غتهبط\n\nواقفة مقوصة ظهرها وكتعوج فرجليها حابساها ومزيرة على عكازها قدامها..شافت فبيسان مغزفة..\n\nرقية:تهنيتي!!! ئوصتي عليه..ها هو ما بئاش يحبس احححح انطلئها!\n\nبيسان:اواعدي يانا على شوهة..وا زيد نرجعو لريسطو دخل نطواليط\n\nرقية:وااخة وااخة..\n\nتحركات خلفة وهي تقوص رجليها وحبسات فبلاصتها..\n\nرقية:لا لا هاااابطة هااابطة\n\nبيسان:اواعدي يااا يما..منين هايدا عمل ليكوش ديك الساعة\n\nرقية:لاااا لااا خاصني حجاااب..عينك أمسخوطة ليااام..عينك ئوصو عليا\n\nتالاسين:شني أنعملو دابا!\n\nرقية:زول نتين وهي..زول دغيا\n\nدفعاتهم للجنب وقربات كتعوج للسيارة لي كانت واقفة مباركيا هي وصف ديال الطوموبيلات..وقفات قدامها وموراها السور..رمات عكازها وهزات جلابتها وقردات مفرقة رجليها وهما بقاو غير حالين فامهم وصوت بولتها كيتسمع مع صوت تنهيدتها..\n\nرقية:اححح..اللللللللله على راحة الله..ويلي كنت أنطرطئ..(طلات على حجرها) أمولاي شفت هادشي مزال ما بغا يتئادى!!\n\nبيسان:(كتمتم وضرب وجهها)اواعدي يااااا وعدي على شوهة..اواعدي ويجي شي واحد \n\nمزالة بيسان كتويل ويشوفو فجنابهم عنداك يجي شي حد ورقية خدامة على راسها حتا كيضرب فيها الضوء ديال الطوموبيل لي قدامها وخرجات عينيها مصدومة..عينيها مبلقين وهي مفرقة وحالة رجليها والضوء ضارب فيها..ما رداتش البال لمول الطوموبيل لي كان وسطها حيث كان الظلام..ولبنات غير شافو داك المنظر غوتو وعطاو رجليهم للريح وحدة كدخل فلوخرا..نكروها كاع..\n\nرقية:(خرجات عينيها والضو عاميها) ياك ما الموت هادي😳!!..أمووولاي دغيس وأنموت مهبطة سروالي\n\nبقات جالسة مفرقة رجليها ومخرجة عينيها كتشرشر..وهي كتشوف فالباب دالاوطو كتحل وراجل هابط منها..وهي تطلع معاها..\n\nرقية:أمولاي الشريف وتشوهت😨!!\n\nناضت وقفات بزز كتقاتل مع ظهرها وطلقات الجلابة هبطات سترات العورة وبقى سروالها حاصل بين رجليها... هزات شالها غطات بيه وجهها ودارت كتشوف فلبنات من بعيد مخرجين عينيهم فيها وبدات كتحاول تخلف بالزربة وهي يله كتحرك وسروالها واقف عند رجليها مكمل لباهية ومزال كتقطر فالبولة..\n\nرقية:ويااااا فضيحتك وياااا شوهتك يا رئية... ويااااا رئية وتفضحتي..وياااا رئية وفشلوئك على اخر يامو يضربو الشعا ويشوفو لي يسوى ولي ما يسوى..(ضربات فخضها) هااااااا لفشلوئ لي ما يحبس البووولة..هااااااا لفشلوئ لي يخليني نفرئ رجلي فالزنائي..اوييييييلي وفضيحتي.. اويلي يااااا ويلي انهنننن\n\nبقات غادة وتويل والسروال عند رجليها حتا لحقات بيسان وتالاسين لطوموبيل وطلعات حداهم مخرجة عينيها وقلبها ايسكت وبيسان كطيح عليها بالضحك وتالاسين حابساها بزز.. حتا رضات النفس وتوگضات وهي تقلب عينيها جيهتهم\n\nرقية:يااااك أبنات لهم..ياااااك أبنات لحرااااام..سمحتو فيا وخليتوني كنعتر فجلااااايلي..اويلي على فضيحتيييي ياااااااا ويلي..غذا لئى فشلوئي فداك الانتريت ديالكم..هااويلي ياااا ويييلي\n\nبيسان:ههههههههه واااااااا يماااااا اواعدي يانا ههههههه غذا المغرب كاااامل يتفرج فيك..خبر اليوم بعنوان..فشلوق رقية يُشرشر هههههههههه..أجي بعدا مكرط ولا مغوفل ههههه\n\nرقية:(طارت عليها جراتها من شعرها ولوخرا اتموت بالضحك) تهجرو أبنت الهم..كضحك عليا هااااا كضحك..فشلوئي هادي 30 عام ما شاف الضوء جيتي نتين ئوصتي عليه فنهار شاف لي عمرو شافو..هااااااااا..\n\nتالاسين:(كتفرقهم وكضحك) واصافي أيما ههههههه يهديك الله..راها غير كضحك\n\nرقية:(جراتها من شعرها حتا هي) ونتييييين يا ديك العوجة يااا دريييويشة..سمحتي فياااا هاااااا..فعاوط ما تجي تهزني خليتيني مفرئة كعابي حتا سروالي ما لئيت كي ندير نطلعو..\n\nشداتهم كتريش فيهم وتبرد فيهم فقصتها وهما كيتغاوتو ويضحكو ما عرفو يسكتوها ولا يسكتو راسهم..حتا سخفات وتسالالها الجهد وطلقات منهم ورجعات تكات على لكوسان لور كترد النفس والبكية شاداها..\n\nرقية:اححح عليك أفشلوئي وتلات بيك ليااااام انهنننن.. الله يئطع باباها بولة اهنههننن هااا ويلك يا رئية.. \n\nطلعات سروالها بزز وهي كترعد وبيسان حلفات ولا تحبس الضحكة ولا تسكت وتالاسين كتغمزها باش تحبس وهي غير ما زايدة في..وديماراو الاوطو وتحركو....\n\nتخايلولي المنظر😂\n\nيتبع .."
  },
  {
    "id": "4",
    "title": "إرحموني الجزء الخامس",
    "desc": " رجعو لدار ورقية ما بغاتش تسكت من نgير وبيسان ما بغاتش تسكت من الضحك وتالاسين وسط منهم كتفرق فيهم..وطبعا بيسان ما كتحطش فيها البيضة طارت مع الدخلة وصلاتها لمها وزينب وهنية وبالصدفة سمع جهاد وعاودها لخوه..ورجعات شوهة رقية بالعلالي فالدار شبعو عليها غير ضحك وهي دخلات لبيتها ما بقات خرجات..\n\nخرج فراس من بيروه وناضت بيسان كتجري تلاحت عليه بالجهد عنقاتو حتا كانت أطيحو..\n\nبيسان:باااابااا..توحشتك هاد نهار \n\nفراس:ياك عاد شفتيني فالصبح\n\nبيسان:وااخة..توحشتك هاء\n\nفراس:(زير عليها)يرضي عليييك أبنتي\n\nناضت حتا تالاسين كتخلف بشوية عليها وراسمة ابتسامة على وجهها شاف فيها وبادلها نفس الابتسامة حتا قربات منو وتعلات باستو فحنكو وهو دور يدو على راسها معنقها بيد وبيسان بيد\n\nفراس:يرضي عليييك\n\nتالاسين:كي قيلتي أعمي لباس\n\nفراس:الحمد لله أبنتي مزيان..(شاف فيهم قدامو بزوج)كبرتوو وشرفتوني ههه(عنقهم بزوج)..الله يرضي عليكم ويخليكم ليا\n\nتبسمات تالاسين فحضنو لي ما كيبخلش عليها بيه من صغرها كتعقل عليه حنين فيهم واخة قاصح فالساعة دالمعقول..عمرو حسسها بلي ماشي بنتو ولا غريبة عليهم كان لي دارها لبيسان يديرها لتالا وحتا هي كانت كتعزو وتحتارمو بزاااف..كلهم كانت عندهم بلاصة خاصة فقلبها وحتا هما كيعزوها بحال بنتهم خاصة رؤيا لي ربات عليها الكبدة بحال ولادها\n\nطبيعتها مهدنة بزااااف مقارنة مع بيسان..كتهضر بشوية وتمشى بشوية ضحك بشوية وحنييييينة بزاف وما كتحملش شي حد يجبد لعيب فعائلتها\n\nطلعو لبنات بدلو عليهم وهزات تالاسين قطتها وهبطات جلسات معاهم فالصالة كيتسناو لعشا..وهي هازة تيلي كتقرى فلي كومونطير ديال آخر فوطو بارطاجات حتا جاها ميساج..تبسمات فاش شافت من عند من ودخلات فتحاتو\n\nسعد:مسا نووور\n\nتالاسين:مسا لخير صافا\n\nسعد:الحمد الله ونتي\n\nتالاسين:مزيانة هاد الساعة\n\nسعد:شفت آخر فوطو..لحداgة ويا لالة\n\nتالاسين:(تبسمات عاجبها لحال)ربي يخليك شكرا\n\nسعد:الله يجيبلي شي مرى تكون حادgة فحالك ياااا ربي\n\nتالاسين:(ضحكات حشمانة)أمين..كيبقات خالتي شامة وعمي ياسين لباس\n\nسعد:صافا كيعديو..خليك منهم سوليني غير على راسي انا\n\nتالاسين:علاش شعندك نتينا\n\nسعد:تقهرت بالوحدانية\n\nتالاسين:(سكتات كتفكر باش تجاوبو)ايوا جيبلك شي قطيطة فحال مينوشة تونسك\n\nسعد:كنعرف وحدة حسن من مينوشتك مي ما تخافيش انجيبها\n\nتبسمات بشوية وهي يله أتجاوبو عيطولها تعشى..ستأذنات منو وناضت التحقات بيهم فالطبلة..كلها شد بلاصتو كالعادة حتا نطقات رؤيا بحسرة \n\nرؤيا:كتبقى غير بلاصة براء على هاد الطبلة\n\nزينب:ايوا ماشي لخاطرو مسكين راه كلشي مجموع عليه قرايتو والخدمة راه ماشي ساهلة\n\nرؤيا:وا ييييه(شافا ففراس)كون غير رخفتي عليه لخدمة بعدا غير حتا يسالي قرايتو\n\nفراس:أنا ما بززتش عليه هو لي بغى..وزايدون خليه بحرا يتحك مزيان وما يبقاش عندو وقت خاوي لي يستغلو فشي حاجة ماشي حتا لهيه\n\nرؤيا:(تنهدات)توحشتووو..طول عليا هاد المرة\n\nبيسان:وياك عاد هضرتي معاه أبيل فيديو\n\nرؤيا:ماشي بحال..يانا بغيت عنقو ونشم ريحتو راه كبدتي هذاك \n\nفراس:(شافها بحال الا بغات تبكي وشد يدها بين يدو باسهالها)ششش..صافي أحبيبة ما بقالوش بزاف ويسالي ويجلس معاك حتا يطلعلك فراسك\n\nرؤيا:(تبسمات)لهلا يخطيك عليا\n\nجهاد:احححح على الحب كيترش..شرشمتولي المشاعر هههه\n\nحنحن باه وهو يجمع الضحكة وكملو عشاهم عادي..حتا سالاو وناض كلها لبيتو ولي عوال يقصر بقى جالس\n\nصباح الصبح..وناضت كعادتها بحماس..حامدة الله على نهار آخر فحياتها داز مزيان..دخلات للحمام قضات روتينها الصباحي..لبسات سورفيط فالرمادي بخطوط فالجناب بويض مع صبردينة حمراء وكاسكيط بيضة..شعرها مجموع فالكاسكيطة على شكل كوتشوفال..هزات القرعة دالما ديالها طلات على مينوشة كانت مزالة ناعسة كالعادة وخرجات لبيت بيسان..دخلات عليها عوالة تفيقها لقاتها فايقة وكتوجع فبلاصتها بحريق العادة..\n\nتالاسين:شربتي شي دواء..نجيبلك شي حاجة..هانا انعدلك لحليب بالقرفة\n\nبيسان:لا لا بلاش..شربت دواء ودابا وهي تهدنات راه لحريق بدى يتكالما شوية\n\nتالاسين:ومنين فيك لحريق علاش ما عيطتيشي عليا\n\nبيسان:ولا عليك..دابا ويانا رجعت مزيانة..غير مشي نتينا بلا بيا هاد صباح\n\nتالاسين:مأكدة صافا..نبقى معاك نونسك!\n\nبيسان:أصلا يانا دابا ورجعت ننعس..كتجي كتهتكني راك عارفاها\n\nتالاسين:(شافت فيها مطولا)اوك على خاطرك..(باستها)الله يشافيك أحبيبتي\n\nبيسان:ااامييين\n\nخرجات تالاسين بوحدها..وخذات نفس الطريق لي كتاخذ هي وبيسان كل صباح..حتا لقات راسها فوسط الغابة بحال ديما..كتجري وشعرها كيمشي ويجي موراها..قوامها قوام عادي..ماشي عامرة وماشي رقيقة وحتا مناطق الأنوثة ما كانوش عندها بارزين بزاف..عندها داكشي حدو قدو..هازة قرعة دالما فيديها وكتشوف قدامها وتنفس بإنتظام..حتا وقفها صوت تخرشيش جاي من شي جيهة..وقفات كتشوف فجنابها عاقدة حجبانها\n\nتالاسين:جوااااد..جهاااد..بركة من لبسالة\n\nبقات واقفة كتصنت كان الصمت..حتا بدات كتسمع صوت خطوات قادمة جيهتها والأغصان ديال الشجر كيتهرسو مع كل زطمة..دارت موراها بالزربة تشوف شكون ما لقات حد ونطقات بعصبية..\n\nتالاسين:والله حتا عيقتوو..صافي خرجو\n\nسكتات لوهلة..كتشم ريحة عطر غريبة موراها وحسات بشي حد وقف عليها خرجات عينيها قدامها وعقدات حجبانها..وهزات يديها لي فيها القرعة ودارت كتغوت باغة تضرب بيها..حتا حسات بيد تحطات على فمها سكتاتها ويدها لي مهزوزة تشدات وضربات فصدر قوي..وخرجات عينيها مصدومة..\n\nواقفة مصدومة وعينيها خارجين فيه..نفسها كضرب فيدو لي على فمها..هازة راسها باش تشوف وجهو..كاسكيطتو السوداء فوق راسو ودرعانو عريانين لابس غير إكس رياضي أسود..ما زولش يدو على فمها وما طلقش يديها من يدو..بقاو على نفس الوضعية..هي كتستوعب كيفاش وفوقاش وهو كيتأمل فيها ويسقي عينيه بيها..كيشوف فعينيها الخوضر لي عمرهم فارقوه هاد السنين لي دازت..رموشها حافظهم شعرة شعرة..حجبانها لي زولاتلهم الشرك لخفيف لي كان عندها..شعرها لي ترمى فوق كتفها بلونو الفاتح..خذوذها لبارزين كيشوف فيهم وحدة وحدة..عينيه كيدورو على كل جزء فوجهها ويدور يدور ويرجع لعينيها..فرقاتو الأيام عليها والمسافات ولكن ما زولاتش من بالو..هاد ست سنين لي دازت كانت نهار بنهار كتخلق بلاصتها فقلبو..فعقلو..فكيانو وفحياتو حتا ستولات على كل ما فيه بلا حتا ما تعرف لا هي ولا يشعر براسو حتا هو حتا لقى راسو غارق فيها حد النخاع..الغربة والبعد ما كان كيزيدوه غير شوق على شوق كثر..كبرات قدام عينو..وكبرات فوسط قلبو..\n\nنظرتو كانت حادة ماشي حيث معصب ولكن حيث مركز معاها..حتا حس بيها كتنتر من بين يديه وشفايفها كيتحركو وسط كفو..فاق من سهوتو وخرج من عالمو ورخى منها بشوية..غير طلقها وهي ترجع لور مبهوضة فيه..\n\nتالاسين:نتينا!! شكتعمل هنا!\n\nشاف فيها وحط يديه فجيب الشورط ديالو..حنحن كيسرح صوتو وتبسم ابتسامة جانبية خفيفة..\n\nبراء:صافا!!\n\nتالاسين:واش هذا نتينا بصح!!..هاء فوقاش جيتي!! \n\nبراء:علاش!..ما كانش خاصني نجي!\n\nتالاسين:لا ماشي هايداك..غير هو..فشكل..زعما..اححم ما توقعتشي نشوفك وصافي..ما زياليشي أتجي!\n\nبراء:اممم..جيت لبارح فليل كان كلشي ناعس ما بغيت نفيق حد..ولحد الساعة مزال ما عرف حتا حد..(سكت كيشوف فيها)..من غيرك\n\nتالاسين:اه مزيان(تبسمات)على سلامتك\n\nبراء:الله يسلمك\n\nتالاسين:خالتي رؤيا أتفرح بزااف..البارح عاد كانت كتهضر عليك..توحشاتك\n\nبراء:الصمت\n\nهي كتهضر وهو راسم ابتسامتو لخفيفة على وجهو..صوتها من ديما كان كيجيه حنين وكتزيد تكمل عليه الطريقة باش كتهضر..بشوية وتقدر اذا بعدتي غير شوية ما تسمعهاش مزيان..\n\nاستغربات من صمتو ودورات وجهها للجنب قدات كاسكيطتها ونطقات..\n\nتالاسين:مزال أتكمل ولا راجع للدار!\n\nبراء:(فاق من سهوتو وحنحن وقلب وجهو كيشوف فجنبو وهز الكاسكيط وردها)..أنرجع..أيكونو فاقو دابا!\n\nتالاسين:(شافت فالساعة)بصح..هادي هي وقتهم\n\nبراء:نتي مزالة!\n\nتالاسين:لا حتا يانا صافي أنرجع بركة عليا\n\nبراء:(تبسم)اوك..\n\nدارت وتقدمات كتمشى ساكتة..وحتا هو ساكت من موراها..يديه فجيابو وابتسامتو ما فرقاتش وجهو..كيشوف فشعرها لي نازل على ظهرها وفاش كضرب فيها الشمس من وسط شجر كيبري..مرة مرة كتهز راسها تشوف فشجر وفطيور وضرب فعينيها شمس صباح..عينيه ما فارقوهاش..وفقط الصمت وصوت شجر والطيور لي كيتسمع..ما بغاتش تجبد معاه الهضرة حيث هي ماشي من داك النوع لي فيها الهضرة بزاااف..الا ما هضرهاش الواحد ما تهضرش..وخاصة الا كان شي واحد ما موالفاش معاه بزاف..وهادي كانت حالة براء..ما موالفاش معاه بقوة ما كان كيمشي ويجي وعمرها ضسرات عليه..علاقتها محدودة معاه عكس جواد وجهاد وحتا سعد لي موالفة بيهم..وحتا هو ما كانش باغيها تهضر..يكفيه أنها قدامو وحداه من بعد عام والزيادة وهو يله كيشوفها فاليوتوب والإنسطا بحالو بحال كاع الناس..\n\nوصلو للفيلا ودخلات ودخل موراها..تمشات نيشان كتقلب على رؤيا تفرحها..لقاتهم جالسين على الطبلة دلفطور ودخلات عليهم..\n\nتالاسين:صباح الخييير\n\nالجميع:صباح النور\n\nتالاسين:خالتي رؤيا..تخايل معايا شكون جا!!!\n\nرؤيا:(باستغراب)شكون!!\n\nهنية:شكون هذا لي أيجي على صباح\n\nجواد:(كيضحك)ياك ما صحاب سيزي(شاف فيه كلشي بنظرة حادة)\n\nزينب:شهاد الفالات عندك\n\nرؤيا:تالا!!!..قولي شكون!!\n\nوقف من موراها عند الباب حتا حسات بيه موراها..ودارت شافت فيه ونطق بصوتو لقوي\n\nبراء:أنا...!!!\n\nتحلو عينيهم بالفرحة وناضو وقفو كاملين كل واحد منين كينقز عليه من قنت ويعنقو فيه ويسلمو فرحانين بيه وكاين لي بكاتو الفرحة..منهم رؤيا لي قرقات عليه ما بغات تطلق..كتبوس فيه وتعاود وتعيط ولدي حبيبي..وهو غير كيتبسم ومحاوطها بيديه..ما بقاو مسوقين لا لفطور لا والو نساو كلشي وتلهاو معاه كيسولوه على أحوالو وفوقاش جا وعلاش ما علمهمش وأسئلة كثيرة وهو معنق رؤيا لي جالسة بجنبو و رقية بالجنب لاخور وكيجاوب على قد السؤال دكل واحد وعينيه كل شوية تمشي لتالا لي واقفة متكية على الحيط وكتشوف فيهم..\n\nبراء:فين هي بيسان!\n\nرؤيا:مزالة ناعسة..عيانة شوية\n\nبراء:ياك لباس!!!\n\nرؤيا:لا والو باس غير وجع وأيفوتها\n\nبراء:آه اوك\n\nجواد:وا كتغفل أصاحبي\n\nبراء:(تبسملو)\n\nرقية:المهم جا على سلامتو الحمد لله\n\nبراء:(باس راسها)لهلا يخطيك\n\nجهاد:وعلاش جيتي دابا ياك مزال ماسيليتي الدوكتورا ديالك ولا!\n\nبراء:لا..البارح ساليت كلشي(شاف فتالا)..وكان خاصني نرجع..توحشت حبابي\n\nتبسماتلو تالا عادي وقلبات عينيها كتشوف فلباقي وحتا هو قلب وجهو..\n\nرؤيا:أحسن حاجة عملتيها..كنت أنقطعك من جنابي أولدي (بدات تبكي)آخر مرة تمشي هادشي كامل\n\nبراء:ههه كوني هانية آخر مرة إن شاء الله..علاش انا عاد باقي نقدر ههه\n\nرؤيا:(زولاتلو الكاسكيط كتلعب فشعرو)كبرتي يا لحبيب..وكتافك رجعو عرض من دباك\n\nفراس:واهاااا لي ما بغيناش..كنتي مزيانة ونتي تعميلها عينها..ما بقيناش معمرينلك العين أمدام ياك\n\nرؤيا:(حطات يديها على يديه فوق الطبلة وتبسماتلو) بلعكس..هو كبدتي..ونتينا قلبي وحتا واحد فيكم ما يغلا على ياخور\n\nالتوأم:وحناااااا!\n\nرؤيا:نتوما لكلاااااوي هههه\n\nجواد:(بطرف عينو) يييه الواليدة شي تعطيه لعنب\n\nجهاد:(بنفس النظرة) وشي تعطيه لعصير\n\nالتوأم:ما صدقتيييييش\n\nكلشي كان فرحان وكيضحكو ويهضرو وبراء مرة مرة يخطف شوفة دايزة فتالاسين..حتا هزات رقية راسها فتالا لي واقفة..\n\nرقية:أمالك نتين وائفة..دوز تجلس وأجي تفطر\n\nتالاسين:لا أنطلع ندوش هو لول ونطلل على بيسان ونهبط\n\nرقية:ايوا سير\n\nتبسماتلهم وطلعات بحالها لبيتها..دخلات لقات قطتها فاقت وكتسركل فلبيت هزاتها دخلاتها معاها للحمام..وخرجات بدلات عليها بسالوبيط صيفي خفيف نص كم ودازت على بيسان لقاتها مزالة ناعسة وخرجات فحالها..\n\nدايزة فالكولوار كتمشى وتهضر مع قطتها يله بغات تضرب الدورة تهبط فالدروج وهي تدخل فشي حد..بعدات وهزات راسها فيه..\n\nتالاسين:سمحلي أخاي ما شفتكشي\n\nبراء:(عقد حجبانو بنبرة جافة) أنا ماشي خوك\n\nشوكاها وخلاها واقفة مبلقة عينيها وداز فيها وتمشى بحالو لبيتو..خلاها غير كدور فعينيها..اه عندو الصح هو ماشي خوها ولكن جاتها قاصحة ديك الكلمة..حيث فهماتو بحال الا كيفكرها بلي هي ماشي ختهم وماشي بنتهم..هي من ديما كتعتابرو بحال خوها لكبير كيما كتعتابر بيسان والتوام خوتها واخة من ديما كانت بيناتهم حدود ولكن كانت كتحتارمو..\n\nسمعات باب بيتو تزدح وفاقت من سهوتها..خذات نفس عميق وتنهدات ورجعات لابتسامتها كتلعب مع قطتها..\n\nأما هو فدخل لبيتو ورمى كاسكيطتو فوق الناموسية وتلاح عليها وزفر..هو ماشي خوها وعمرو يكون خوها وما باغيش يكون خوها..بقى شحال كيشوف فالسقف وناض دخل للحمام..خرج لبس عليه ومشى مباشرة عند ختو..دخل لقاها ناعسة وجلس حداها كيفيقها..\n\nجلس فوق راسها ثاني رجل تحت منو ومسرح لوخرا وكيدوز يدو على جبهتها بشوية..هبط عند وذنيها كيفيقها بشوية\n\nبراء:بيسان..حبيبة خوها..بيسان\n\nبيسان:اممنمنن\n\nبراء:نوضي بركة عليك..بيسان\n\nبيسان:(مغمضة عينيها وبصوت خافت)وا خليوني..عيانة\n\nبراء:وا نوضي..ما توحشتينيش..ما اتسلميش عليا\n\nبيسان:شكون نتينا!!\n\nبراء:أنا براء ههه\n\nبيسان:مزيان مشي حتا نفيق وأج...\n\nوقفات قبل ما تكمل كلامها لثواني وحلات عينيها بالزربة لقاتو فوق منها كيتبسم ليها..ناضت تجلسات مطفوجة كتحقق فيه وهو كيتسنى شغادير وراسم على وجهو تبسيمة خفيفة..حتا نقزات عليه قاجاه من عنقو لصقاتو مع الناموسية..\n\nبيسان:واااااااااااااع برااااااااااء هههه توحشتك توحشتك توحشتك بزااااااااف..(بعدات عليه)ياك ما طلعاتلي سخانة بالمرض وبديت نتخايل..واش جيتي بصح!!\n\nبراء:(ضحك)هههه يييه جيت بصح\n\nبيسان:(رجعات عنقاتو)أحسن صبح وأحسن فيقة..توحشتك أخاي ديالي والله..طولتي علينا الغيبة..هههه تبوكصتي الخاوة ههه\n\nبراء:(شدها من نيفها)حتا انا توشحتك ههه\n\nجلس معاها كيزولو وحشهم من بعضهم وهي مخشية فيه معنقاه..حتا ناض وخلاها دخل للحمام دوش من لعرق لي عرقات بلوجع..\n\nهبط هو كيقلب على الباقي..لقاهم مرونين كيوجدو للعشاء لي ايديروه بمناسبة رجعتو..ماشي حفلة غير ليلة بيناتهم هما الاقارب وصافي..رؤيا دارت بناقص من شي خدمة جلسات تشبع منو..ورقية وهنية شادين كرسي للوحدة فالكوزينة وكيتأمرو على لخدامات..خرج بحالو كيقلب على تالاسين فأرجاء لفيلا ومالقاهاش..حتا طاح فبالو بلي تقدر تكون فكوزينتها الخاصة..هي كوزينة متوسطة ماشي كبيرة مجهزينهالها بكاع داكشي لي كتحتاج..كطل على الجردة وكتخدم فيها بخاطرها ما كتبغيش تزاحم مع شي حد فالكوزينة..وخاصة فاش كتكون كدير شي لايف او شي فيديو اتبوسطيه كتبغي لكاااالم..\n\nفتح الباب الابيض ودخل راسو كيطل..بانتلو بسروال دجين عادي فالازرق وديباردور فالاسود واسع من لتحت بعقيق داير بجنابو فالغوز..شعرها مجموع عشوائي بضفيرة مخربقة..وطابلية غوز على عنقها..خدامة كتزين فطارط بزوج طبقات وتقادلها لكريمة..ابتسامتها على وجهها وكتخدم فرحانة وهي كدندن بلحن ديما لاصق ففمها..هو لحن الاغنية لي عمرها نساتها ولا تنساها..بقى واقف موراها ساكت موكي كتفو على لكادر دالباب..لابس تيشورط جرونة مع شورط دجين وشعرو نازل على جبهتو مزال باين فيه الماء..ابتسامتو وهو كيراقبها فصمت ما فرقاتوش..يبقى حياتو كاملة وهو واقف هاد الوقفة وكيتفرج فيها وما يسخاش..مشات عينيه ليديها لي تهزو ورجعو الشعر مور وذنيها الصغار لي مزينين بحوالق فضيين صغيورين..تبسم كثر وبانتلو كتكتب فوق لاطارط..\"welcome back\"..وهو ينطق وهو كيشوف فيها بعينين حالمة..\n\nبراء:هادشي كتصايبيه حيث فرحانة برجعتي ولا غير حيث باغة تصايبيه!\n\nدارت عندو باستغراب هازة لبوش دلاكريم فيديها..\n\nتالاسين:اه براء..شني كتعمل هنا!\n\nبراء:والو كنت دايز وقلت نطل عليك\n\nتالاسين:(تبسماتلو وميلات راسها شوية لجنب)ايوا مرحبا بيك فما بتي كويزين\n\nبراء:(تبسم وحط يديه فجيابو)الله يبارك فيك..ما جاوبتينيش!\n\nتالاسين:علاش!!\n\nزاد دخل ووقف موكي على ثلاجة مقابل معاها..\n\nبراء:قلتلك..هاد لا طارط..واش حيث فرحانة برجعتي..ولا غير هاكاك وصافي\n\nاستغربات من سؤالو وتبسمات بتعجب ورجعات حنات راسها كتكمل شغلها وتهضر..\n\nتالاسين:علاش هاد السؤال!!\n\nبراء:ما تهربيش من سؤال بسؤال\n\nتالاسين:(شافت فيه ورجعات حنات راسها)ما كنتهربشي غير سقسيت وصافي\n\nبراء:ايوا جاوبي!\n\nتالاسين:ما عرفتشي علاش هاد السؤال..مي أكيد فرحانة برجعتك علاش ما أنفرحشي..كلشي فرحان بيك..ولا طارط تقدر تقول شي حاجة بسيطة أنشارك بيها فالفرحة ديال عائلتي..\n\nبراء:يعني ماشي شي حاجة سبيسيال!\n\nتالاسين:كل حدث فحياتنا كيكون سبيسيال..حيث الحاجة لي كتوقع ما كتعاودشي..(هزات راسها فرحانة)اوووووه ساليييييييت..كيجاتك!\n\nبراء:(كيشوف فيها)كتحمق\n\nتالاسين:هههه ميغسيييي\n\nمسحات يديها وعينيها على لاطارط فرحانة بيها..هزاتها وحطاتها فطبلة مزينة ومحاطة بالورد مخصصاها للصور..وجبدات تيلي من جيبها كتصورها وهو متبعها بعينيه..حتا حسات بيه وقف من موراها حط يديه فوق يديها بزوج لي شادة بيهم تيلي كأنه معنقها..وخشى راسو حدا راسها بشوية حتا شكاتها لحيتو فكتفها لعريان..غمض عينو لثانية كيستنشق ريحتها لي بالنسبة ليه حسن من ريحة العنبر والورد..وقبل ما تنطق او تعمل شي رد فعل نطق حدا وذنيها بصوت خافت..\n\n\"يا من بقربها تزلزل من صدري..جانبه الأيسر..\n\nوتغلغلت في شراييني رائحتها الأزكى من العنبر..\n\nإبتسمي وأفقديني رشدي.. فابتسامتك أحلى من العسل والسكر..\n\nعنفواني كرجل.. ليس له القدرة على مقاومتك أكثر..\n\nفرحمة يا سيدة قلبي ولا تتركيني مع شوقي أتحسر..\"#كتاباتي\n\nموراها شاد يديها بين يديه..ريحتها لصقات فيه..ولحيتو تشابكات مع خصلات شعرها..مقوص ظهرو شوية باش يوصل لمستواها..وبصوت حنييين وخافت ببحة خفيفة نطق وهو كيزيحلها يديها شوية..\n\nبراء:سي ميوو تاخذي طوف بهاد لابوزيصيون..ما تعطيش لضو نهار بظهرك وخلي شوية دالشعا دالشمس يبان..قربي طبسيل لهنا..(حنا كحز طبسيل شوية ورجع شد تيلي)ووقفي هنا..وووو فواااالااا..هاكة أتجي حسن\n\nتبسم كيطل عليها من الجنب..ويله خذا الصورة سحبات راسها من بين يديه بلطف متوترة وما حملاش الوضع وحاولات تلف الموقف وركزات مع الصورة لي خذا..\n\nتالاسين:الصراحة جات حساااان وبزاااف..ما عندي ما نسالك ههه\n\nبراء:(حط يديه فجيبو)ما درت والو..نتي لي خدمتك زوينة والصورة ما هي إلا حقيقة إلتقطت من الجانب الأصح..\n\nتالاسين:ههه بلحق المصور الحقيقي هو لي يقدر يحدد شمن جانب هو الأصح..ونتينا مصور حقيقي\n\nبراء:نعتابرو إطراء ولا مجاملة!\n\nتالاسين:حتا وحدة فيهم..هادي حقيقة\n\nبراء:(تبسم)يحصلي الشرف بشهادة فحال هادي..ومن عندك\n\nتالاسين:ههه مرحبا\n\nبراء:(شاف فلاطارط)شكرا على لا طارط..الله يعطيك الصحة\n\nتالاسين:ههه بصحتك\n\nيله بغى يهضر وهما يسمعو الهاراج فالجردة مع دورة لي دارو كتبانلهم مينوشة كتجري وأمينو موراها وهي كتغوت..حطات تالاسين التيلي من يديها وخرجات كتجري وتبعها براء كيسوط..\n\nالقطة لقدام والكلب موراها لي زاد كبر كثر وكثر وهما كيجريو موراهم..\n\nتالاسين:ميينوووووشة..أجي نهناااا..شبر جرو ديالك واااا شبرووووو\n\nزفر براء بقوة ساخط قلب شعرو لور وكعط مزياااااان حتا نقز على أمينو جا هو وياه كيتشقلبو فالأرض ومينوشة هربااانة حتا لقات راسها فوسط لابيسين..غوتات ما حاملاش لما وهازة راسها كضرب باش ما تغرقش والما غااالبها وتالاسين بلا ما عاد تشاور نقزات موراها كتخبط حتا شداتها وعنقاتها عندها ولوخرا كتعلق تطلع فوق راسها تهرب من الما وتالاسين كتهدن فيها..حتا حسات بقمشة ديال ضفار مينوشة دازت فحنكها وشوكات على لحمها..\n\nتالاسين:احححح مينوشة لا..\n\nمينوشة بقوة الخلعة خرجات ضفارها عوالة على شي هجوم من شي قنت..زيراتلها على يديها وتحركات خرجات من لابيسين كتقطر وكلها ساردة وحوايجها لصقو عليها وهي كدوز يديها على مينوشة تكالميها..بانلها براء من بعيد شد أمينو دخلو لبيتو لي فالجردة سد عليه وكينهض فيه مخنزر..ولاخور ساقر وغير كيدور فعينيه وحاني راسو على رجليه..سد عليه ودار وقف كيتقدم جيهتها وهي جاية مخنزرة..حتا وقف حداها..حك راسو وقال كيحاول يبرد عليها..\n\nبراء:بالصحة تدويشة ههه\n\nتالاسين:(خنزرات فيه كثر)أتجمع جرو ديالك عندك ولا راه ما يعجبو حال!!!\n\nبراء:(طلع حاجبو)وا حتا نتي شدي هاد خيتنا شوية ونتي غير طالقاها\n\nتالاسين:شبر غير جرو ديالك وهو غير معري على نيابو...أاااو..فيما يشوفا يعمل هاد الحالة هاء..لبسااالة\n\nبراء:ههه دابا واش من نيتك!..راهوم كلب وقطة سي نورمال هادشي!\n\nتالاسين:ما نورماااالش..(شافت فمينوشة لي فركلات مخلوعة)..ترصااااا نتينا\n\nقبل ما تهز راسها وتعاود تهضر..قرب هو كثر وعينيه خارجين فحنكها لي بانت فيه القمشة ديال مينوشة..حط كفو على حنكها ودوز إبهامو عليها \n\nبراء:شهادشي!\n\nتالاسين:(بعدات وجهها مخرجة عينيها ورجعات لور )شكتعمل!!\n\nبراء:(نعت لحنكها بصبعو ساخط)شهادشي فوجهك!\n\nتالاسين:(حطات يديها على لقمشة وزولاتها) شني هادي!!..هادي قمشة..داك خينا صعر وصعر هادي معاه!!\n\nبراء:(خيب سيفتو وقلب وجهو لجنب ما حاملهاش تقاس)بففففف..تفووووو\n\nتالاسين:(خنزرات فيه)\n\nبراء:أجي نديرلك ليها شي بوماد..ما تخليهاش هاكة\n\nبغى يشدلها فيديها وهي تبعد عليه..\n\nتالاسين:ما تعملي ما نعملك..شبر غير جروك عندك!\n\nهي كتهضر وهو شاف موراها..بانلو جهاد لي خارج من الدار للجردة كيتكسل بشورط وإكس وكاسكيطتو فوق راسو..جبد عضامو وقلب وجهو بانولو وهو يفرنس جاي جيهتهم..طلع براء حاجبو وشدلها فيديها رجعها موراه بالزربة حتا ما عرفات راسها باش تبلات..\n\nبراء:(بصوت عالي لجهاد)سير بحالك!\n\nجهاد:(باستغراب)نعاااااام\n\nبراء:قلتلك قلب روايد ورجع بحالك\n\nجهاد:(وقف فمكانو مستغرب)ههه وعلاش!\n\nبراء:هضرت معاك\n\nتالاسين:(كتنتر يديها)رخي مني..شكتعمل!\n\nبراء:جهاد رجع بحالك\n\nتالاسين:(سحبات يديها بالزعفة وجات قدامو)شعندك هبلتي ولا!!\n\nبراء:(بجدية) دخلي بحالك بدلي عليك!\n\nطلعات حاجبها فيه بتعجب وبلا ما تنطق دارت باغة تمشي بحالها متوجهة جيهة جهاد وهو يجرها..\n\nبراء:أجي..دخلي من هنا!\n\nتالاسين:وعلاش!\n\nبراء:وا كوني تسمعي ودخلي من هنا\n\nتالاسين:(شافت فيه مطولا وبابتسامة خفيفة ميلات راسها لجنب كترمش فعينيها)\n\nشافت فيه مطولا وبابتسامة خفيفة ميلات راسها لجنب كترمش فعينيها وبصوت خاافت وحنين نطقات\n\nتالاسين:ههه ما بغيتشي اوك\n\nجمعات الضحكة ودارت غادة قدامو ساخطة..دازت حدا جهاد لي مزال ما فاهم حتا لعبة وخلاتو وقف متبعلها العين وعلامات التعجب واقفين فوق راسو حتا حس بضربة فالرقبة شحطاتو\n\nجهاد:احححححح\n\nبراء:جمع عينك\n\nجهاد:(كيحك فيها)راه ختي هادي \n\nبراء:وا حيث ختك جمع عينيك\n\nداز فيه خلاه كيبرقق فعينيها ما فهم حتا قشعة ودخل بحالو لدار\n\nطلعات هي لبيتها حطات مينوشة فالارض وتوجهات لبلاكار كتجبد حوايجها..جبدات ما تلبس وفوطة كتنشف بيها ذاتها من بعد ما زولات حوايجها..بدلات عليها ودارت بوماد ولصقة للخبشة لي فوجهها..وشدات مينوشة كتنشفلها شعرها ولوخرى ساقرة حتا تريش شعرها واقف فااسما..هبطاتولها بمشطة صغيرة ديالها ووقفات حتا هي كتنشف شعرها..حتا سالات وهزاتها حطاتها فالبالكون فبلاصتها..قلبات على تيلي ديالها ما لقاتوش وهي تفكر بلي خلاتو فكوزينتها وهبطات تجيبو\n\nوهو داخل للدار وبالو كووولو معاها..طلع لبيتو وجلس رامي راسو لور كيحك جبهتو..بقى شحااال وهو يتفكر لا طارط لي صوباتلو هز راسو وناض هز لا كام ديالو وهبط متوجه لكوزينتها باش يصورها ويحتافض بيها ذكرى..حيث بالنسبة ليه ديك لا طارط كتعني بزااااف..دخل لكوزينة هاز لا كام فعنقو وخذا الوضعية لي باغي وصورها..وهو يله كيشوف فالصورة لي خذا صونا تيلي ديالها لي فوق الطبلة..ورمى عينو بدون شعور شاف جيهتو..وهي تبانلو سمية سعد طالعة..طلع حاجبو ومزال يله كيدورها فمخو دخلات هي لقاتو مزال كيصوني شافت فبراء وقربات هزاتو يله بانتلها سمية جاوبات بابتسامة\n\nتالاسين:الو!\n\nسعد:تالا..صافا!\n\nتالاسين:وي صافا الحمد لله ونتينا!\n\nسعد:سمعت صوتك رجعت مزيان\n\nتالاسين:(ضحكات بشوية)\n\nسعد:اححم..بغيت غير نهضر معاك ونقولك فلعشية نتشاوفو ان شاء الله\n\nتالاسين:كيفاش!!..فاين!\n\nسعد:عندكم فالدار\n\nتالاسين:(ضحكات)اااااه أتجيو فلعشية!\n\nسعد:وي إن شاء الله..ضروري نجيو نشوفو ولد الخالة ههه\n\nتالاسين:(شافت فبراء بطرف عين)اممم..مرحبا بيكم..حتا يانا توحشت خالتي شامة ههه\n\nسعد:توحشتي غير خالتك ما توحشتيش ولدها!\n\nتبسمات بخجل والتزمات الصمت..غافلة عليه هو لي واقف حاضي معاها كلمة كلمة وحرف بحرف..وكيعبر كل جيست او حركة كديرها..ابتسامتها الخجولة وهي كتهضر معاه وحناكها لي حمارو خلاوه يعقد حجبانو بتشكيك..وبلا ما ينطق بشي كلمة اكتفى أنه يراقبها فصمت\n\nسعد:مالك سكتي\n\nتالاسين:والو..اححم أيجي حتا عمي ياسين ياك\n\nسعد:وي حتا هو \n\nتالاسين:اوك مزيان ههه\n\nسعد:يله نخليك أنرجع للخدمة..حتا لعشية إن شاء الله\n\nتالاسين:إن شاء الله..بسلامة\n\nسعد:تهلاي فراسك\n\nضحكات وقطعات الخط مبسمة وشافت فبراء لي كيشووووف فيها..ردات تيلي لجيبها وحركات راسها ليه بمعنى مالك..شاف فيها مطولا سااااكت وبلا ما يجاوبها ولا ينطق بشي حرف داز فيها وخرج فحالو وهي متبعاه بعينيها باستغراب\n\nتالاسين:شعندو هذا عاود!\n\nشافت فيه حتا غبر وقلبات وجهها جيهة لا طارط ديالها كتبسم وهزاتها باش تخشيها فالثلاجة\n\nسالات وطلعات لعند تالاسبن مخلية كلشي كيوجد لتحت..دخلات عليها لقاتها فايقة مبدلة عليها وجالسة تصبغ فضفارها..هزات راسها فتالاسين وتبسمات ورجعات حنات راسها\n\nتالاسين:(جلسات حداها)أمدرا كيبقيتي\n\nبيسان:صافا حسن الحمد لله..شفتي براء!\n\nتالاسين:وي شفتو يانا لولة..تلاقيتو فالصباح ويانا كنجري\n\nبيسان:(ضحكات)وااايلي..تلاقاك فالغابة..(حنات راسها كضحك وتمتم)ما يقدرشي يصبر هههه\n\nتالاسين:شني قلتي\n\nبيسان:والو والو..ايوا كيف جاك\n\nتالاسين:شكون!\n\nبيسان:اواعدي على شكون..براء شكون من غيرو!!\n\nتالاسين:كيفاش هاد كي جاني عاود!\n\nبيسان:وا كيفاش جاك زعما..واش بانلك زيان تبوكص..رجع متيتز ياك وتفورما هههه كيحمممق ههه\n\nتالاسين:(ضحكات عادي)ههه حمقة..مزيون أصلا كلكم ما شاء الله طلعتو كتشبهو لخالتي وعمي كل واحد فيه زينو تبارك الله\n\nبيسان:ولكن براء شي حاجة سبيسيال اولا\n\nتالاسين:(استغربات)ههه ما عرفت..اااه بعدا خاصك تعرف شكون ماجي فلعشية ؟\n\nبيسان:(باستفهام)شكون!\n\nتالاسين:خالتي شامة وعمي وسعد ههه\n\nبيسان:(خرجات عينيها فرحانة كتنقز)اواااااه أيجيو هههه واااااايلي..يااااااااي هههه(رجعات ردات لبال لتالا لي كتشوف فيها باستغراب)ههه توحشت خالتي شامة\n\nتالاسين:ههه وي حتا يانا والله..عندي عزيييبزة بزاف\n\nبيسان:اححح وكون تشوفي يانا..ههه أنوض نوجد ما نلبس\n\nتالاسين:(تعجبات)شعندك حضارة ولا!\n\nبيسان:(تبسمات كتلفها)لا غير قلت زعما انكونو مجموعين ما جاتشي نجلس بلبيجامة\n\nتالاسين:ايوا مزال لحال حتا لبلاتي ولبس عليك\n\nبيسان:ههه اه بصح\n\nجلسات كتكمل صباغتها وكتجمع مع تالا..ومخبية فرحتها وقلبها لي ايزهق بالفرحة حيث اتشوفو..من ديما كانت كتبغيه فالسر ومزالة محتافضة بحبها ليه لراسها..مخلياه ككنز ثمين وسط قلبها ما باغاش شي حد يكتاشفو قبل منو هو بما فيهم تالا..\n\nكان طالع لبيتو عاقد حجبانو وهو يدير بناقص وقلب الدورة كيقلب على رقية..سول عليها عرفها فبيتها وتوجه عندها..دق الباب بالجهد شوية حيث عارف وذنيها على قد الحال..تسنى جواب ما سمعوش عرفها ما سمعاتش او كتصلي..ودفع الباب بشوية وطل غير براسو..بانتلو عاطية بضهرها لباب فوق كرسي كتصلي..دخل بشوية وسد الباب موراه وقرب من ناموسيتها تمد فيها حاط يدو تحت راسو وكيشوف فيها ساهي..بقات شوية وسلمات وهزات راسها فيه بابتسامة ورجعات حنات هزات مسبح حداها كتسبح شوية..سالات وناضت وقفات متوجهة جيهتو..\n\nبراء:(بصوت عالي شوية) الله يقبل\n\nرقية:أمين..منا ومن جميع المسلمين\n\nطلعات حداه جلسات ثانية رجل ومسرحة لوخرا..هز راسو حطو على فخضها وكيشوف فالسقف وهي كتلعبلو فشعرو..بقاو ساكتين حتا نطقات هي..\n\nرقية:كي كنتي داير مع الغربة اولدي!\n\nبراء:(تنهد بعمق) الغربة صعيييييبة ايما..ولفراق صعب وصعب \n\nرقية:(تبسمات) توحشتيها ياك!\n\nبراء:(شاف فيها باستفهام) شكون!\n\nرقية:(حطات يديها على قلبو) لي ساكنة هذا !\n\nبراء:علامن كتهضري!\n\nرقية:راك عارفني علامن كنهضر..تالاسين\n\nبراء:(تعجب) باش عرفتي!!!!! \n\nرقية:راني غير صمكة اوليدي ماشي عمية..ونتين هو لي ما تخفاش عليا..نتين غير خوتك كاملين..كيئولك ما عز من لولد غير ولد الولد..وباك فحال ولدي وكثر كبر وتربى على يدي..ونتين بغلاوتو وكثر..ولادي لي ما حطاتهومش كرشي..غير بالشوفة كنعرفك واش فرحان ولا مهموم ولا معصب..وحتا نهار حبيتي ودئ ئلبك عرفتك..راك تربية يدي..ما ديتش وجبت فالزمان حتا خواولي الركابي غير هاكاك..سحابك ما كنشوفكش كي كتشوف فيها بحال الا غير هي لي كاينة...ولا فاش كتعيط وتسول عليها فتيليفون كنحس بصوتك لي ما كرهش ينطئ ويئول توحشتها...وفاش كتهضر معاك كنشوف عينيك كي كيضحكو ووجهك كي كينور...وحتا عيد ميلادها لي عمرك فلتيه واخة غير مرة..ونهار كتعرفها مريضة كتجي بلا ما تشاور وتدير سبة بلي توحشتينا واخة تكون عاد مشيتي..(حطات يديها على صدرو) وحتا هذا..حاسة بيه كي كيدئ دابا وانا كنهضر عليها\n\nبراء:(حط يدو على يدها لي على قلبو وتنهد تنهيدة طويييلة) وعلاش هي ما كتشوفش هادشي!\n\nرقية:معمية وعينيها غير خطية..لي ما شافش يحس واخة يكون حجرة..يمكن هي ما كتردشاي لبال حيث تربيتو فحال لخوت!\n\nبراء:(غمض عينيه مفقوص) انا ماشي خوها..ولكن هي هكاك حاسباني وهادي لي كتقتلني كثر\n\nرقية:ايوا علاش ساكت!..علاش مخبي فئلبك وجالس تعذب..ئولها لي كاين وتهنى..شو شحال هادي ونتين ساكت..شحال عوال تبئى هاكة!!\n\nبراء:(دار تقلب على جنبو خاشي راسو فكرشها) ما عرفتش!!\n\nرقية:وشكون ايعرف!\n\nبراء:(هز راسو مرة اخرى كيشوف فالسقف) ولا ما بغاتنيش!\n\nرقية:ايواااا صفااااااات..علاش ما تبغيكش وهي تلئى بحالك..الزين ولعئل والثباتة..لي حباتو خاطر لمرى فالراجل كووولو فيك ومن فوئ كتبغيها وبالزااايد عاد..راه نتين ما تلئى ما حسن منها وهي هاكاك..(تبسمات فرحانة) هذاك هو النهار لميمون لي تجمعو فيه..نتين ولدنا وهي بنتنا وخيرنا ما يديه غيرنا\n\nبراء:(سهى قدامو شحاااال ساكت ونطق) كنبغيها وبزااااف..كبرات قدام عيني..ونهار على نهار كانت كتكبر وبلاصتها فقلبي كتكبر معاها..كنت كنقول الا سافرت وغيبت أنساها..ساعة غيير ما كانت كتزيد محبتها فقلبي وكنت كنزيد نتوحشها كثر ونفكر فيها كثر وكثر..(هز يدو لي مزالين مطراسيين فيها خطوطة ديال الحرقة) حفرات بلاصتها فقلبي وفحياتي وحتا فذاتي..(تنهد) خفت نقولها لي كاين ما تبغيش ولا تبعد مني..وأنا الا حسيت بيها ما مرتاحاش وانا كاين ولا حسيت براسي واقف فطريق فرحتها انبعد وبلا ما نفكر...ندير كلشي غير باش تكون فرحانة وتبقى مرتاحة..واخة نعرف راسي نتعذب طول حياتي..مهم تكون هي مزيانة\n\nرقية:ما تفكرش هاكة..خليك ثايئ فسيدي مولاي وبلي لي ئدر يلائيك بيها نهار لول ويجيبها فطريئك..ئادر يجمعك معاها واخة طير معزة..ونتين جمع راسك وتوكل على الله وخرج ما فئلبك وخليها على ربي سبحانه وتعالى..ما يمكنش تبئى هاكة حياتك كاملة معلئ..ما نتين فالسما ما نتين فالأرض!\n\nبراء:زعما!!\n\nرقية:وشنو..توكل على الله وما يخيبكش..نتين نيتك صافية وئلبك صفى..ولي نيتو صافية عمرو يخيب ولا يتشفى فيه غريب\n\nبراء:(حك جبهتو) إن شاء الله..بلحق ماشي دابا!\n\nرقية:وفوئاش!\n\nبراء:(تبسم)حتا لانيف ديالها!\n\nرقية:ايوا حتا هذا نظر..ونهار لفرح يرجع فرحتين..بلحئ شحال بئالو!\n\nبراء:ههه سيمانة!\n\nرقية:(كدور راسها) علييييها جيتي دابا..ئولي عيد ميلادها ئرب\n\nبراء:هههههه ايوا القلب وما يدير\n\nرقية:هههههه(حنات باستو من جبهتو) ربي يفرحك الغنضور ديالي..ويئادلك طريئك وينئيهالك من الشوك..الله يجعلك فيما مديتي يديك تجيب ولي بغيتيها ما تخيب..الله يفرحك ويفرحني بيك\n\nبراء:(شد يديها لي فوق راسو باسها) امييييين العزيزة..لهلا يخطيك عليا\n\nتعاشات لعشية..كلشي واجد والعائلة مجموعة فالصالة..حاطين طبلة بصنيات داتاي والقهوة والعصائر وما جاورهما من مملحات وحلاوي ولي تشهاتها النفس..ودايرين بيها كيهضرو..رؤيا لاصقة حدا براء كتهاود معاه وفراس حداها رامي يدو موراها..حتا تمو هابطين لبنات مسكسفين على الحالة..والقطة فيدين تالاسين..هز راسو فيها وبقى متبعها حتا جلسات..ورجع قلب وجهو لمو كيهضر معاها..\n\nكانو كيهضرو حتا قاطعهم صوت ياسين لي دخل مع الباب وتابعاه شامة..\n\nياسين:سلام عليكم\n\nالجميع:وعليكم السلام\n\nبعد السلام والترحيب والمباركة برجعة براء جلسو وبيسان عينيها فالتين مع الباب كتقول غير فوقاش يبانلها حتا نطقات رؤيا..\n\nرؤيا:فاين هو سعد!\n\nبيسان:(بلهفة)اه اخالتي فاين هو..واش ما جاشي!\n\nشامة:لا ماجي..خليناه كيهضر فتيليفون برا\n\nسعد:السلام عليكم\n\nهزو راسهم فيه..شاب طويل يكون عندو حوالي 24 او كثر..حسن الوجه..خذا من زعورية يماه شوية ومن ملامح باه السوداء شوية..شعر شهب عاطي للبني داكن ولحية زادتو جمال وسط بشرتو البيضاء..عينين كوحل بنظرة حادة وحجبان غلاض شوية..تبسم فوجههم..وتبسمو عينيه فاش طاحت عينيه فعينيها وهي شادة قطتها عندها..تقدم كيسلم عليهم واحد واحد..حتا وصل لبراء..\n\nسعد:(تعانقو)ولد الخالة..توحشناااك\n\nبراء:ههه لهلا يخطيك اخويا..(طبطب على كتفو وبعدو على بعضهم)..ايوا شكتعاود..أ كبرتي ههه\n\nسعد:من شحال هادي غير دابا درنا عقلنا صافي ههه..نتا لي طولتي الغيبة\n\nبراء:ايوا داكشي ما عطى الله..الغالب الله ههه\n\nسعد:ونعم بالله..المهم على سلامتك \n\nبراء:الله يسلمك\n\nتبسمو لبعضهم وكمل سلامو على الباقي..بيسان جالسة على نار متبعاه بعينيها وكتسنى غير فوقاش يوصل عندها يسلم..وتالاسين حتا هي كتشوف فيه وتبسم..حتا وقف عليها ومد يدو ليها بابتسامة\n\nسعد:قطيطة ههه\n\nتبسمات بخجل حتا بانت غمازة صغيرة بين فمها وخذها..ابتسامتها وخجلها والكلمة لي نطق بيها سعد خلاتو يعقد حجبانو ومطلع واحد فيهم..ما حملو يقولها ديك الكلمة وما حملها هي تبسملو هاكاك..وكيدور كلشي بينو وبين راسو ويعبر كل حركة دازت او كلمة تقالت..\n\nتالاسين:ههه ربي يخليك..كيف تينا!\n\nسعد:(طلق من يديها)بييييخير الحمد لله\n\nشاف فبيسان لي حداها وضحك وهو كيمدلها يدو..وكيطلع ويهبط فيها حيث لابسة قميص وهي لي قليل فين كتلبس شي حاجة بحال هاكة غير من العيد للعيد..\n\nسعد:هههه هاي هاي هاي..الناس والبلدي..ما نتقادوش ههه\n\nبيسان:(تبسمات حتا بانتلها الضرسة لخرة ففمها)ههه وشني زيالك\n\nسعد:ههه بصحتك الالة..جا معاك\n\nبيسان:ههه مييييغسي\n\nضحكلها وكمل سلام على الباقي..وشد بلاصتو حدا تالاسين حيث جيهتها كانت خاوية..واخة كانو بلايص خاويين ولكن هو عزل هاديك لبلاصة بالضبط...\n\nجلس كيجمع شوية مع رجال وشوية مع تالا وبيسان..وبراء عينيه عليهم ووذنيه مع باه لي كيهضر معاه على لخدمة..كلها وفين ملاهي كيهضر والراواج نايض عندهم فالصالة بالهضرة والضحك..ورقية كل ساعة تغوت \"أعليو صوتكم\"...\n\nكان سعد كيهضر مع لبنات..شوية ناضت بيسان تمشي لطواليط تشوف راسها واش مزالة مقادة..وخلات سعد وتالا جالسين مجمعين..حتا لواحد اللقطة كان كيهضر وهو يقرب لوذنيها شوية باش تسمعو وبعد كيضحك وخلاها حتا هي كتضحك بشوية..شافهم براء وهو يزير على سنانو..الفار بدا يلعب فراسو..شمر على نيفو وهز يدو كيحكو بصباعو وقلب وجهو لجنب..ورجع شاف فيهم مرة اخرى عاقد حجبانو..ما باغيهش يقرب منها واخة غير بنصف ميترو..ما باغيهاش تضحك مع شي حد وتخليه يغرق فديك لغمازة كيما غرق هو..مبقى حاضيهم ولسانو كيلعب وسط فمو ويعض عليه..حتا شافهم مزالين على حالهم وهو ينطق شارب الفقصة.. \n\nبراء:تالا..!\n\nما سمعاتوش فوسط الصداع وهو يعلي صوتو شوية..\n\nبراء:تااالااا!\n\nهزات راسها فيه وهي مزالة كضحك..وشافت فيه باستفهام\n\nتالاسين:نعام!\n\nبراء:ديك القطة عندك بالي جاها جوع..نوضي عطيها ما تاكل!\n\nتالاسين:(استغربات من هضرتو وطلات عليها) جاها جوع!! لا محال..عاد كلات..علاش شعندها!\n\nبراء:(بنرفزة) قلنالك جاها جوع هي جاها جوع\n\nتالاسين:وشكون قالالك..شكات عليك!\n\nبراء:(خنزر فيها) كون كنتي مسالية اترديلها البال..نوضي عطيها تاكل ولا عطيها تشرب..بانتلي ماشي هي هاديك\n\nهزاتها قبالة عينيها كتحقق منها والقطة فيديها مرخية بالنعاس..\n\nتالاسين:اواعدي! ويانا عاد وكلتها وهبطت\n\nبراء:(تعصب) وا راه gلناااالك فيها جوع..شوفي كي عينيها خارجين ووجهها مرخي..واش اتعرفي كثر مني!\n\nتالاسين:راه غير فيها نعاس عليها \n\nسعد:أ مالك اصاحبي..اتعرف القطة كثر من مولاتها ههه\n\nبراء:(خنزر فيه) انا كنعرف القطة مزياااان...وموووولاتها كثر اوك\n\nاستغرب سعد من لهجتو وبقى غير ساكت كيشوف فيه باستغراب..وبراء دار عند تالا...\n\nبراء:(بجدية) سيري شوفي بيسان فين هي\n\nتالاسين:راها فطواليط\n\nبراء:ايوا سيري عيطيلها\n\nتالاسين:ههه من نيتك..دابا تجي\n\nبراء:ايوا سيري وكلي قطتك\n\nتالاسين:قلنالك شبعانة\n\nبراء:سيري نعسيها\n\nتالاسين:غير خليها هنا\n\nبراء:(تعصب) ايوا نوضي غسليلها راها خنازت ولا مشطيلها ولا ديريلها جرينات ولا فليلها لقمل...ولا دبري راسك معاها.. لمرض!!!\n\nشاف فيه كلشي معجب منو ومن طريقة كلامو وعصبيتو.. شاف فيهم حتا هو حتا عيا وهي حلفات ولا تنوض جالسة وكتشوف فيه عاقدة حجبانها حتا طلعلو لخز لراس وناض وقف خرج فحالو وخلاهم موراه ما فاهمين والو..\n\nخرج لجردة ووقف حاط يديه فجيابو وكيتنفس باش يتهدن..هذا طبعو من ديما..ماشي فحياتو بمبدأ وريه وريه ولا عمى سير وخليه.. ما عندوش مع لغنان وغير كيشوف شي حد ما بغاش يفهمو او كيحس براسو كيضيع حجرتو على لخاوي ما كيبقاش هو يحمق راسو معاه..كيهضر ويعاود ويزيد يعاود واذا شاف ما كاينش نتيجة كيرجع لور.. ماشي جبن منو وإنما احترام لذاتو..حيث بالنسبة ليه الا شي واحد ما بغاش يستوعب كلامو فما عندو علاش يبقى يضيع وقتو معاه.. \n\nمن بعد ما تهدن رجع دخل بحالو وتصرف عادي..لقى بيسان رجعات وتالاسين عاقدة حجبانها فيه.. تجمعو كاملين على طبلة دلعشاء لي كانت موجدة بأشهى الأطبقاء والشهيوات ولي كيبغي شي حاجة مصاوبينهالو..كان ملاحظ التفاهم الواضح لي بين تالاسين وسعد.. تفاهم ولنسجام تمنى كون كان بينو هو وياها ماشي مع شي حد من غيرو.. كان بحال الا جالس على الشوك والعافية كتشعل فيه وكيطفيها بالكيسان دالماء لي كيشرب.. سالاو لعشا وناضت تالا مشات لكوزينتها جابت لا طارط لي صيباتها..\n\nرؤيا:اوووووه يعطي الصحة أبنتي!\n\nتالاسين:هههه بصحتكم\n\nبيسان:وا ها نتينا أسي براء..طارط على قدها على حسابك شكون فحالك ههه لالة تالا تكرمات وعدلاتلك طارط غير حيث رجعتي من الغربة ههههه\n\nرؤيا:ههه ايوا وشني زيالك..راه خوها لكبير هذاك وفرحانة برجعتو أولا ههه(شافت فتالا)\n\nتالاسين:هههه ويي ضروري\n\nخنزر وما حملش هضرة مو..وقلب وجهو لجنب كيتمتم بينو وبين راسو ويهدن فراسو.. ما كرهش ينوض ويغوت ويقولهم وا العدااااو ماشي ختي..\n\nجهاد:خليكم من الشفوي وطلقونا لفراجة..(مدلها طبسيلو) قطعيلي انا لول\n\nجواد:(مدلها طبسيلو) لا أنا لول!\n\nبيسان:جمع راسك نتينا وياه..(شافت فبراء كتفرنس) طرف لول لمول شي هههه\n\nقطعات لا طارط وعطات كل واحد طرفو وكيما قالت بيسان الطرف لول لمول شي..\n\nبراء:(ما هزش راسو فيها)شكرا\n\nتالاسين:(بابتسامة)بالصحة\n\nجلسات حتا هي كتاكل..وكل واحد فين كيتبنن فجيهة عاجباهم ويشكر فيها وفطيابها..سالاو وناض ياسين وشامة وسعد كيستأذنو يمشيو بحالهم..عياو شادين فيهم يباتو وما بغاوش وخرجو كيسلمو عليهم..\n\n🍀 🍀 🍀 🍀\n\nفنص ليل كلشي ناعس وشاد بلاصتو..الا هو كان جالس فكرسي فالجردة..يديه فجيابو..متكي راسو لور حتا بانتلو تفاحة ادم خارجة من عنقو..وكيشوف فنجوم سماء لي كانو كيونسوه فغربتو..وهوا ليل لخفيف كيلعب بشعرو ويضرب فيه كيبرد بيه لعافية لي فقلبو.. إحساس خايب تكون كتبغي شي حد ما حاسش حتا بيك..كتفكر فيه صباح وعشية وهو ولا على بالو.. تنهد وهز راسو شاف قدامو بملامح خالية من اي تعبير.. وناض هز راسو متبع قلبو فين دايو.. كيتمشى ببطء ورجليه يله كيتحركو..حتا لقى راسو قدام باب بيتها واقف وكيتشاور يدخل او لا لا.. ما خذاش منو بزاف دالوقت باش يزعم ويفتح الباب ويدخل وسط الظلام..سد الباب بشوية وتقدم خلفة تابعة ختها وغير ضوء خفيف داخل من البالكون لي موريه طريقو ليها.. واخة ما محتاجوش..ريحتها لي حافضها كافية باش تدلو على مكانها.. تقدم حتا وقف فوق راسها..ناعسة على جنبها وجامعة شعرها بضفيرة.. لابسة بيجامة بديباردور خفيف ملس.. وخاشية يديها تحت لوسادة لي ناعسة عليها.. تبسم لا إراديا إبتسامة خفيفة وحنى جالس قرفصاء قبالتها.. عينيه كتحاول تميز ملامحها وسط ظلام.. كيعبر تقاسيم وجهها إنش إنش..ما كيكرهش يبقى غير كيشوف فيها.. هز يديه لعريضة المكسوة بقليل من الشعر.. وبصباع السبابة والوسطى لي ياذوووب لامس بيهم خذها ومرر حركات خفييييييييفة حتا وصل لآخر نقطة فخذها وهز الشعر لي طايح عليه بصباعو ردهم خلف وذنيها.. حركاتو كانت أبطء ما يمكن ان يكون ما باغيهاش تفيق وباغي ياخذ وقتو وهو كيشبع منها.. ما سخاش يبعد يديه على خذها وهو مشتاهي يطبع قبلة خفيفة عليهم.. كانت المرة الاولى والوحيد لي قبلهم فيها هي فاش كانت صغيرة وكانت معاه ومع مو فطبيب.. مزال عاقل عليها كيفاش قمشاتو حتا سيلاتلو الدم من عنقو.. تبسم وبعد يديه حطهم مربعين فوق الناموسية حدا راسها وحط ذقنو عليهم قريب لوجهها بسنتيميترا قليلة..نفسها كضرب فيها.. وبصوت خااااافت يله كيتمتمو بينو وبين راسو نطق..\n\nابتسامة خفيفة كتبان وسط لحيتو الكثيفة لمغطية وجهو..وبتمتمات خافتة نطق وما بين كل جملة وجملة كيسكت..\n\nبراء:قلبي هديتو ليك... وحياتي رهنتها بين يديك... أسرتيني بديك الضحكة وسحرتيني بشوفات عينيك...اول واحد نتفكرو ففياقي هو نتي وكنبات نحلم بيك.. ما كتفارقيني لا فليل لا فنهار...قلبي تسمى بسميتك وما بقاش باغي يضرب لبنت لمرى من غيرك.. وفمي حلف ولا ينطق لغيرك بكلمة نبغيك..(تنهد) تمنيت هاد لكلام نقولو ونتي فايقة وكتسمعيني بوذنيك.. ولكن ما بقاش بزاف.. قريب غادي تعرفي بلي براء عايش بيك وليك...\n\nقرب أكثر حتا ما بقى كيفصل ما بينو وبينها واااااالو وبلطف طبع قبلة خفيييييفة على خذها واستنشق معاها ريحتها..وفوسط وذنيها نطق...\n\nبراء:كنبغيك.. \n\nبعد عليها ما ساخيش وناض وقف وعينيه مزالين مفيكسيين عليها..تنهد تنهيدة طويلة طلع فيها صدرو وهبط ورجع شعرو لور وخرج ببطء شديد كيما دخل..\n\n🍀 🍀 🍀 🍀\n\nطلعات شمس صباح..وناضت كالعادة هي لولة..بقات فمكانها شوية كتشوف فلهوا لي داخل من البالكون..شوية و هزات المذكرة ديالها وبدات كتعبر...\n\n\" في داخلي يتملكني شعور غريب..وإحساس بالخوف مني قريب.. أشعر بحرارة الأيام القادمة وبما تحمله من جديد.. قلبي استيقظ اليوم بدقات غريبة..ولا أضن أن حالتي يستطيع تفسيرها عالم ولا طبيب.. فقد رأيت الليلة حلما عجيب.. وزارني فيه شخص يدعي أنه حبيب.. فما الآتي يا ترى وما هذا الشعور الغريب!!!! \"\n\nرجعات المذكرة ديالها لبلاصتها وناضت قدات روتينها دكل صباح..لبسات سورفيط بلومارين وكاسكيطة وقرعة دالماء وخرجات.. ما حتاجتش دوز على بيسان حيث عارفاها فاش كتكون ريغلي ما كتبغيش تريض اصلا خاصها غير سبة باش تعجز.. خذات نفس الطريق ديال كل صباح.. كتجري وتنفس وتستنفع لهواء صباح.. واحد الساعة وهي كتجري سمعات صوت طيور كيطيرو فوق راسها.. هزات راسها كتشوف فيهم وتجري.. حتا كتحس برجليها تخشات فشي حفرة صغيرة وتلواتلها حتا بغى قلبها يسكت وغوتات.. غوتتها تسمعات مجهدة وسط الغابة ومشى صدى صوتها حتا خلع طيور وطارو من فوق الشجر.. وجلسات فالأرض شادة فرجليها كتوجع وتغبن غير بوحدها..\n\nتالاسين:اووووف اوووف اربي يا ربي... ايما رجلي يا يما..اااااااي \n\nحركات رجليها ببطء لقاتها مقصحة..شافت فجنابها وناضت كتقاتل توقف على رجليها.. وقغات كتنقز على رجل وحدة ومخيبة سيفتها مقصحة.. نقزات زوج تنقيزات برجليها ووقفات كتنصت على حريقها.. حتا حسات بيد تحطات تحت رجليها واخرى تحت دراعها وتهزات لفوق وغوتات مخلوعة.. خرجات عينيها فيه هو لي هازها بين يديه عاقد حجبانو وساكت..\n\nتالاسين:شني كتعمل!!.. هبطني!\n\nبراء:الصمت\n\nتالاسين:براء نزلني!\n\nما جاوبهاش مكمل طريقو وجامعها بين يديه معبس عصبها بسكاتو وهي تفركل بين يديه..\n\nتالاسين:نزلنيييي..اااااي رجلي اووووف\n\nدار شاف فيها عاقدهم وبصوت خشن نهض فيها..\n\nبراء:ترصاي وعطي الراحة لرجليك..واش باغة تهرسيها!!! \n\nتالاسين:الا ن..\n\nبراء:(بحدة)سكتيييييي!\n\nخنزرات فيه حتا لقاتو حطها فالجنب فوق حجرة كبيرة وهبط على ركابو قدامها..\n\nتالاسين:شكتعمل!\n\nما جاوبهاش حدو هز رجليها لي كضرها بشوية وهي كتوجع عليه وحطها فوق ركبتو..\n\nتالاسين:اوووف كضرني..\n\nبراء:صبري شوية\n\nزولها صباردين والتقاشر من رجليها..وهي غرقات فحوايجها حشمانة والموقف موترها بقات غير كدور فعينيها وتفتف..\n\nتالاسين:غير خلي عليك ابراء!\n\nبراء:(حاني راسو وشعرو نازل على جبهتو فازك)ششش\n\nتالاسين:بلاش والله غير..\n\nبراء:(هز راسو فيها وزعف) هنينا من نgيييير\n\nشافت فيه ودارت قرب وسكتات مخلياه هو حط رجليها بين يديه كيحركها بشوية يمين يسار ويطويلها فصباعها بشوية حتا استحلاتها وهو يحركها بالزربة حتا طرطقات بين يدو وغوتات هي مخرجة عينيها..\n\nبراء:يله نوضي وقغي دابا نشوف\n\nتالاسين:شني عملتيلي نرجلي!! هرستيني!! انهنننههن صافي تهنيتي.. !\n\nبراء:(ضحك ضحكة خفيفة)ههه نوضي وقفي نوضي\n\nشدها من يديها جرها على غفلة وهي جالسة حتا جات واقفة لاصقة مع صدرو هازة راسها كتشوف فيه وهو مهبط عينيه كيشوف فيها..ورجعات بعدات عليه بالزربة كتزطم على رجليها عادي..\n\nتالاسين:(بدهشة)ما بقاتشي كضرني!! (كتحركها) ههه والله ما بقات\n\nبراء:(تبسم وحط يدو فجيبو) تبقاي ترضي لبال لراسك.. الا نتي ما مسوقاش لصحتك..كاين لي مسوق!\n\nتالاسين:كيفاش! \n\nبراء:والو..لبسي صبرديلتك ويله بحالك دابا!\n\nشافت فيه بتعجب ورجعات حنات كتلبس صباردين ديالها وهو واقف كيتسناها حتا سالات وزيدها قدامو راجعين للدار فصمت كالعادة..\n\nدازت عليهم سيمانة عادية..نفس الروتين لي كيعيشو كل واحد فيهم كيتعاود..كلها وكيفاش عايش أيامو..\n\nاليوم فصباح ناضت تالاسين كعادتها..ويله حلات عينيها طرطقو النفاخات فوق راسها وقصاصات الورق هبطو عليها وحلات عينيها مزيان لقات جواد وجهاد وبيسان ورؤيا فوق راسها..\n\nالجميع:سنة حلوة يا جميييييل..سنة حيييلوة يا جميل..سنة حيييلوة سنة حييييلوة سنة حييييلوة تالااااسين \n\nشافت فيهم فرحانة وكضحك والضحكة واصلالها حتا لوذنيها..ولفوها كل صباح دكل عيد ميلاد ليها يفيقوها بنفس الطريقة كيما كيفيقو كل واحد فيهم فعيد ميلادو..\n\nتالاسين:(فرحانة)شكرا ليكم بزااااف ههه\n\nجلسات حداها رؤيا وعنقاتها وباستها..\n\nرؤيا:تستاهلي ابنتي..كل عام ونتينا بنتي ومنورة علينا هاد الدار \n\nتالاسين:(عنقاتها مزيرة عليها)لهلا يخطيك عليا اخالتي..شكرا بزاف والله\n\nبيسان:(تلاحت حداهم معانقين بثلاثة) ولهلا يخطيك علينا حتا نتينا(باست تالا) جوثيم \n\nتالاسين:(باستهم بزوج)ويانا كثر وكثر \n\nشافو التوأم فبعضهم ونطقو:ايوا وحنا ما نتباسوش!\n\nتالاسين:هههه اجيو اجيو\n\nمداتلهم يديها وقربو عندها عنقاتهم واحد واحد وكل ساعة تشكرهم والفرحة خارجة من عينيها..\n\nرؤيا:كبرتي تبارك الله وكملتي 19 لعام ههه\n\nتالاسين:(تبسمات)شكرا ليكم على أي حاجة عطيتوهالي..شكرا حيث خليتوني وحدة منكم وعمركم حسستوني بلي ماشي وحدة من عائلتكم..شكرا ليكم حيث عاملتوني بحال بنتكم وختكم وما خصصتوني من حتا حاجة\n\nرؤيا:راك بنتي ماشي بحالها..عمل هادي ديما فبالك..نتينا وبيسان ما كاين حتا فرق بيناتكم واخة!\n\nتالاسين:(حركات راسها بالايجاب بابتسامة)\n\nرؤيا:(باستها)الله يرضي عليك \n\nتالاسين:وما يحرمنيشي منكم\n\nجهاد:(كيتفوه)ااااااه..ايوا حنا درنا لي علينا..نمشي نرجع نعس بحالي\n\nجواد:(تفوه حتا هو)وييييييه فايقين مع ستة دصبح غير على قبل هاد القردة \n\nتالاسين:هههه ياااكو يانا قردة\n\nجهاد:لا حشومة هي زوينة عليك هههه\n\nتالاسين:ايوا عقل فيها البعلوك\n\nجهاد:(هز صبعو)الصعلوك لو سمحت..ها لبعلوك..يله تصبحو على خير\n\nجواد:حتا انا نمشي نكمل حلامتي تصبحو على خير \n\nخرجو كيتفوهو وخلاوهم هما كيضحكو عليهم..\n\nرؤيا:الله يستر..ولدت غير لحماق ههه مهم نخليكم نمشي نشوف فراس دابا وهو مشى نالخدمة\n\nتالاسين:واخة\n\nرؤيا:(رجعات باستها)عيد ميلاد سعيد حبيبتي\n\nتبسمات تالا وخرجات رؤيا بحالها وهي تنقز بيسان قبالتها..\n\nبيسان:شني انعملو هاد نهار !\n\nتالاسين:كيفاش ههه\n\nبيسان:كيفاش كيفاش! كتسطى عليا!\n\nتالاسين:(ناضت من بلاصتها)دابا انوضو نمشيو نترينيو\n\nبيسان:من نيتك!\n\nتالاسين:هههه نوضي بركة من لعجز..يانا اندخل لطواليط ونتينا مشي وجد راسك حتا نلحقك\n\nبيسان:أكثر وحدة مملة شفتها فحياتي..لي كتعملو هاد نهار تعملو غذا \n\nتالاسين:(داخلة للحمام)بصحتي هههه\n\nدخلات للحمام قضات مسائلها وخرجات ما لقاتش بيسان..لبسات وصلات وجلسات فوق السجادة كتدعي لواليديها بالرحمة وتبكي حيث ما كرهاتهومش يكونو معاها.. بردات على قلبها وناضت غسلات وجهها وخرجات عند بيسان\n\nتريناو ورجعو بحالهم لدار..طلعات لبيتها دوشات وخرجات كتنشف شعرها وهي تسمع صوت رنة تيلي ديالها..مشات جيهتو هزاتو لقات فيه ميساج من عند نمرة ما كتعرفهاش مكتوب فيه \" كل عام ونتي بألف ألف خير..والعقبة لمياااات عام يا أجمل بنت شافتها عيني..أكيد كتسولي راسك دابا شكون هذا!! الا بغيتي تعرفي شكون أجي اليوم مع 11 اتلقايني كنتسناك فمطعم loxer.. كنتمنى تجي حيث عندي بزااااف ما نقول ليك..ومتعطليش هههه\"\n\nقرات الميساج وعاوداتو وعاوداتو..مستغربة شكون هذا وكيفاش جاب نمرتها وفاش باغيها!! بقاو علامات الاستفهام واقفين عند راسها وهي شادة تيلي فيد والفوطة فيد..ورجعات حطاتو ومشات كتلبس حوايجها وبالها خدام كيفكر شكون يكون هاد الشخص المجهول..تمشي تشوفو ولا لا!! ولا كان غير شي حد باغي يتفلا ويضيع الوقت! ولكن باش اتعرف الا ما مشاتش! واصلا الفضول اياكلها باغة تعرف شكون يكون!\n\nلبسات عليها سروال دجين سامبل مع قميجة بيضاء قصيرة بكول طالع وطرزات فاليدين والصدر ويديها واسعين شوية طواتهوملها..وشعرها نشفاتو وقلباتو للجنب كالعادة وبقى نازل مبوكلي..هزات مينوشتها وهبطات تفطر\n\nيله دخلات مع الباب استقبلوها مرة اخرى كيحتافلو بيها ويغنيولها ويباركولها وهي فرحانة وحشمانة فنفس الوقت وغير كتبسم\n\nرقية:كبرتي أديك شبر ئل ربع..نعئل عليك كنت ئد هك(حركة بيديها) ودابا تبااااارك الله طويليتي وتجعلئتي وزيانيتي ما بئيناش نتئادو\n\nتالاسين:(طلقات مينوشة وعنقات رقية من لور) نتينا لعمر نتينا..(باستلها راسها) يخليك ليلي يا ربي\n\nرقية:ههه ويخليك المرضية \n\nفراس:(كيشيرلها)اجي ابنتي اجي\n\nتمشات عندو كتضحك ومدلها يدو يعنقها..حنات عنقاتو وزير عليها وبعد عليها\n\nفراس:شنو باغة بنتي فنهار عيد ميلادها\n\nتالاسين:ههه والو أعمي..كلشي عندي\n\nفراس:لا ما معاناش..كيما والفتكم كل واحد نهار عيد ميلادو كيطلب شنو بغى\n\nتالاسين:والله ما خاصني شي حاجة أعمي.. يكفيني محبتكم ليا \n\nفراس:(خنزر فيها)علاش كاين شي حد ما كيبغيش بناتو!\n\nتالاسين:ههه واخة سمحلي\n\nفراس:يله شنو بغيتي \n\nتالاسين:ما عرفت هههه!\n\nبيسان:(كتشرب لعصير)جيبها طوموبيل ههه\n\nفراس:(شاف فتالا)بصح! بغيتيها!\n\nتالاسين:ااا لا ما..\n\nفراس:(قاطعها)حسبيها جاتك..فلعشية تكون عندك\n\nتالاسين:ولكن..\n\nفراس:(طلع حاجبو)شنو قلنا!\n\nتالاسين:(تبسمات وعنقاتو)شوووووووكرا بزاف بزاااف لهلا يحرمني منكم\n\nفراس:الله يحفظك ابنتي ويطول فعمرك\n\nبعدات عليه كتبسم وبادلها الابتسامة ومشات تجلس فبلاصتها..\n\nبيسان:فاين هو براء! مزال ناعس\n\nرؤيا:كتعرفي خوك كيبقى ناعس حتا لهاد لوقت\n\nبيسان:ايوا وفاين هو!\n\nرقية:كتسول على براء!\n\nبيسان:اه ايما فاين هو\n\nرقية:خرج ئبايلة..عندو ما يئضي\n\nبيسان:شمن شغل على صباح\n\nرقية:ايوا شغال وصافي..على ئلة!!\n\nبيسان:اممم لعجب\n\nجلسو كيفطرو وكيخممو شغايديرو فلعشية بمناسبة لانيف ديال تالا..أما هي فماشي معاهم..عقلها مرفووووع غير مع مول لميساج وكتخمم واش تمشي او لا..!\n\nتفرقو كلها وناض لشغالو وناضت حتا هي طلعات لبيتها كضرب أخماس فأسداس وتمشي ونجي بمينوشة فيدها..شافت فالساعة كانت 10 ونص..باست مينوشة وحطاتها فبلاصتها فالبالكون وهزات صاكها حطات فيه تيلي ديالها وخرجات بلا ما تقولها لحد..\n\nوقفات الاوطو قدام المطعم..ريسطو فخم بزوج طبقات كل طبقة يا طبقة..دخلات ووقفات كدور عينيها فأرجاء المطعم..حتا وقف عليها نادل كيستقبلها..\n\nالنادل:مرحبا أمدموزيل تفضلي!\n\nتبسمات بلطافة..كانت وراء ابتسامتها ديما ذكريات قديمة..ذكريات كترجعها لور وتفكر نهار ما خلاوهاش حتا تعتب لداخل الريسطو وهي بنت صغيرة..ودابا كيتلاقاوها بالترحيب فقط حيث لابسة مزيان وحالتها مقادة..\n\nتالاسين:شكرا بلحق كنفتش على شي حد!\n\nالنادل:اه مرحبا..عطيني الاسم ديالو باش نقدر نعاونك\n\nتالاسين:(كتقلب بعينيها)الصراحة ما عارفاش يم..\n\nسكتات مفيكسية عينيها فواحد جيهة..شافتو وقف كيتبسملها..لابس سروال ثوب بني داكن مع سوميج بيضة ثانيلها لكمام..مقاد شعرو ولحيتو وباين عاد محسن..بقات واقفة فبلاصتها مبهوضة وكتشوف فيه وعقلها كيدي ويجيب..ضحك وهو كيشوف فيها وقرب جيهتها حتا وقف عليهم..\n\nسعد:(لنادل)شكرا..هادي ضيفتي\n\nالنادل:اوك مرحبا اسيدي\n\nخلاهم النادل ووقف هو قبالتها قريب منها كيشوف فيها ويضحك..\n\nسعد:مالك ههه!\n\nتالاسين:نن..نتينا! شكتعمل هنا! نتينا لي صردتيلي داك الميساج!!\n\nسعد:ههه وي انا\n\nتالاسين:ولكن علاش!\n\nسعد:شنو لي علاش!\n\nتالاسين:علاش ماشي بنمرتك!\n\nسعد:كاين شي حاجة اسمها سوربرايز..الا صردتلك بنمرتي ما كانتش اتكون مفاجئة اولا!\n\nتالاسين:(شافت فيه مطولا وضحكات)ههه حمق\n\nسعد:ههه عارف راسي..شنو دابا انبقاو واقفين!! اجي نجلسو\n\nتالاسين:اوك\n\nسعد:تفضلي..لي فام دابوغ\n\nتالاسين:ميغسي\n\nقرب هو وياها للطبلة لي كان جالس فيها..قربلها لكرسي جلسات وجلس قبالتها..وهز صبعو كإشارة للكاغصون..وما هي الا دقائق كانت طبلة مغطية بفطور من داكشي رفيع..\n\nسعد:يله بسم الله\n\nتالاسين:ما قاداشي والله..عاد فطرت\n\nسعد:لا والو ما معاناش..انا ما فطرتش وتسنيت حتا نفطر معاك..والا ما كليتيش معايا ما اناكلش\n\nتالاسين:والله ما قادرة أسعد\n\nسعد:ماشي شغلي..اصلا ما كتاكليش مزيان..كنعرف ديك الماكلة ديالك\n\nتالاسين:بفففف ههه اوك انشرب العصير\n\nسعد:اتاكلي وتشربي العصير\n\nتالاسين:(تبسمات بقلة حيلة)ههه اوك \n\nمدات يديها كتنقب واخة ما قاداش..ماكلتها من ديما قليلة..وهو كياكل ويشوف فيها ويتبسم الفرحة اتنقز من عينيه..وهي حشمانة فبلاصتها وغير كدور فعينيها وتبسم..سولها على راسها وعلى أحوالها وكيحاول يبعد التوتر لي حاضر بيناتهم وهضرة تجيب ختها حتا سالاو وجا الكارصون هز الطبلة..وتحطات فالوسط طارط بالشكلاط بشمعة وحدة..حطات يديها على فمها فرحانة وكضحك وكتشوف فيه وفلاطارط\n\nسعد:(بابتسامة)كل عام ونتي بالف خير..وتحققي كل ما فنيتك وبطولة لعمر\n\nتالاسين:هههه شكرا شكرا بزااااف..فرحتيني\n\nسعد:داكشي لي بغيت حتا انا\n\nتالاسين:ما كانشي عليك تعذب راسك\n\nسعد:ما تقوليش هاكة اتالا..عذابك راحة\n\nتالاسين:(شافت فيه بحنوكها لحومر كتضحك ويديها مخشيين فوسط فخاضها)شكرا ليك..ما عرفت ما نقولك والله هههه\n\nسعد:ما تقولي والو..يكفيني ضحكي وتكوني فرحانة\n\nتالاسين:(تبسمات ورجعات شعرها مور وذنيها) نطفي شمعة !\n\nسعد:(حبسها)لا تسناي!..قبل ما طفيها باغي نقولك شي حاجة!\n\nتالاسين:(باستغراب)شني!\n\nسعد:مزال ما قلتلك علاش جبتك لهنا من الأساس..ماشي غير باش نحتافلو بعيد ميلادك..وإنما باغي نخلي هاد نهار يكون مميز كثر\n\nتالاسين:(شافت فيه باهتمام)وي قول..شني!\n\nشاف على جنبو كيحك عنقو من التوتر وخذا نفس عميق وشاف فيها بجدية الشيء لي خلاها توتر كثر ما هي متوترة..\n\nسعد:مزال كنعقل على أول نهار شفتك فيه.. فداك نهار بقيت كنشووووف فيك حيث شبهتك لختي الله يرحمها..فيك شحال من حاجة منها..كتشبهيلها بزااااف..كنت فيما نشوفك نتفكرها..ومع الوقت رجع كيعجبني نشوفك غير باش نتفكرها..كنت فيما نتلاقاك نبقى ساهي فيك بلا ما نحس..نهار على نهار حتا رجعت كنلاحظ فيك شي حاجات فيك نتي بوحدك..ما فحتا وحدة من غيرك..شي حاجات بداو كيشدوني ليك نهار على خوه..ومع المدة لقيت راسي كنبغي نشوفك حيث نتي ماشي حيث كتفكريني فختي..مع الوقت رجعت كنشوفك فيك البنت لي راسمها فخيالي ومتمنيها حلالي..(سكت)..مع الوقت اتالاسين رجعت كنبغيك..\n\nسكت كيشوف فيها هي لي مبهوضة وغير ساكتة..ما عرفات ما تقدم ولا ما توخر..غفلها وزرب عليها..ما نقولوش تصدمات حيث كانت حاسة بيه كتعجبو من تلميحاتو..ولكن ما توقعاتوش يعترفلها دابا..وبقات غير ساكتة ومبلقة عينيها\n\nسعد:ما اتقولي والو!\n\nتالاسين:(كتشوف فجنابها وتفتف)ممم..ما عرفت.. الصراحة اممم..فففف\n\nسعد:ما انقولكش نتصاحبو اتالا..انا باغيك مراتي..والا قبلتي بيا من غذا تلقايني جاي لداركم..مهم نتي تقولي اه\n\nرجعات شعرها مور وذنيها حانية راسها وسكتات..ما تنكرش بلي فرحات من قلبها حيث كيما هو فقلبو مشاعر من جيهتها حتا هي ما تقدرش تجاهل فرحتها بشوفتو وباهتمامو بيها ومعاملتو الخاصة ليها..وبقات ساكتة كترتب الكلمات فعقلها..\n\n🍀 🍀 🍀 🍀\n\nبسروال دجين اسود وسوميج فشيبي وصباط كلاص..كان واقف مع راجل فأربعيناتو حاط يديه فجيابو ومتبع الخدامة لي شي غادي شي جاي كيهزو الطبالي يحيدوهوم باش يخليو طبلة وحدة فالوسط..وشي اخر كيقاد الزينة والأضواء والطبلة لي ايجلسو فيها..وكلها فاش خايد..\n\nالراجل:ما تخافش اسيدي..مع 8 دلعشية كبشي ايكون واجد كيما باغيه نتا غير كون هاني\n\nبراء:(بجدية)ما نبغي حتا شي حاجة ناقصة..بغيتكم ديرو فوق جهدكم..حيث جهدكم فهاد ليلة ما كافينيش\n\nالراجل:كون هاني اميسيو براء..كلشي ايكون كيما بغيتوه\n\nبراء:اه لا طارط ما نبغيش فيها لفريز..حيث عندها حساسية منو..والألوان كيما قلتلك يكونو كااالم وبعدلي على الاصفر حيث ما كتحملوش\n\nالراجل:هههه اكيد اميسيو..تعليماتك اناخذوهوم بالحرف\n\nبراء:وأهم حاجة ما يكون حتا حد حدانا..ما نبغي حتا ديرونجمون\n\nالراجل:ولا عليك اميسيو..هاد ليطاج كلو محجوز ليكم..ايبقى غير ليطاج لتحتاني هذاك بعيد عليكم وحتا حد ما ايطلع عندكم\n\nبراء:اوك..هانا انشوف\n\nبعد على الراجل عطاه بظهرو كيشوف فأرجاء المطعم وفسقفو وليطاج لي هو فيه كبير وواسع..وكيتخايل هاد الليلة كي أدوز..متحمس ومتوتر وفرحان وخايف وكلشي تجمع عليه فدقة..كيتبسم وهو كيتخايلها قدامو جالسة وهو قبالتها كيقولها كنبغيك وهي كتسمعو ماشي بحال كل مرة يمشي يتسلت يقولها فالليل وهي ناعسة..كيتخايل ردة فعلها كي اتكون وكيتقلب مع كل مرة كيتخايلها فيها..مرة يتخايلها فرحات وقالتلو الكلمة لي يفني عمرو عليها..مرة يتخايلها سكتات ما هضرات ما تكلمات..ولكن انها تسكت بالنسبة ليه حسن ما تقولو شي كلمة لي تجرحو او تقولو الكلمة لي كاره يسمعها منها \"نتا خويا\".. بزاااااف ديال الأفكار وطامع أن ربي يوقف معاه ويحققلو هاد الأمنية الوحيدة لي كيطلب..قرب كثر حتا وصل للبالكون كيطل على ليطاج لتحتاني ووقف حاط يديه فجيابو وكيدور فعينيه..شاف على يمينو ورجع دور وجهو..وفجأة..رجع قلب وجهو بالزربة كيشوف ويتأكد من شوفتو واش صحيحة..عقد حجبانو وقصاحت شوفتو وحط يديه على صور البالكون مزير القبضة ديالو عليه..وعينيه تفيكساو جيهتهم هما لي كيبانولو جالسين..هي حانية الراس وكترجع الشعر مور وذنيها وتشوف فجنابها..وهو لي مربع يديه فوق الطبلة وكيشوف فيها بابتسامة..والكيكة لي وسط الطبلة..كيفاش وعلاش وشنو هادشي..ما يمكنش يكونو شكوكو صحاح..لا ما خاصهومش يكونو صحاح..أكيد شي حاجة ماشي هي هاديك..قلبو حاس بيه ايخرج من بلاصتو بقوة ما كيضرب..والدم حاس بيه كيغلي فراسو..وبقى واقف ومصغر عينيه فيهم..وقبل ما يزيدو ينطقو بشي كلمة هبط كيجري فالدروج وعينيه عليهم وعلى تالاسين لي هزات راسها كطرطق فصباعها وحطاتهم على طبلة وتقابلات مع سعد كتاخذ نفس طوييييييييل..\n\nوقف فلخر دالدروج عينيه خارجين..وببطء شديد قرب جيهتهم حتا وصل لأقرب طبلة ليهم ولي مخبعة عليهم بيناتهم غير سارية طويلة مدرقاه..جلس فيها وعينيه عليهم ووذنيه مطلوقة معاهم وصدرو طالع هابط وغير كيحك فذقنو وعنقو ويبعد الكول ديال سوميج عليه بقوة ما صهد ولعرق بدى نازل معاه..\n\nهزات هي راسها فيه هو لي قبالتها..تنهدات وتبعاتها ابتسامة خفيفة وشافت على جنبها فالزاج لي كيطل على الشارع..\n\nتالاسين:فأول مرة شفتيني فيها كنت يله بنت 12 لعام..عرفتوني على اساس بنت يتيمة جبراتا خالتي رؤيا وعملات فيها خير لي عمري نساهلها ورباتني..بلحق ما عرفتوشي قبل بشهرين ولا شهر ونص من داك اليوم ديك البنت شني دوزات..ديك البنت قاسات بزاااف أسعد..شي حوايج الا قلتهملك تقدر تغير شوفتك ليا..ديك البنت لي شبهتيها لختك وفواحد ليلة مظلمة وزادت ظلامت فعيني كثر..كانت ناعسة وسط باباها ويماها بحال كل ليلة..ناعسة حتا فاقت على غواتهم وفاش حلات عينيها جبرات باباها مرمي فالأرض ورباعة دالرجال محاميين عليه..(تنهدات بعمق) ما فهماتشي وما دركاتشي تفهم لا فوقاش لا كيفاش..كانت يماها مرمية فالأرض حدا باها وبكاهم كيتسمع فوذنيها..غوتات كتطلب شي حد يجي يعاونها (نزلات دمعة من عينيها بلا ما يتبدلو ملامح وجهها)..ويله غوتات حسات بتصرفيقتو سكتاتها..تصرفيقة داك الشيطان لي فسيفة بنادم ولي حاااشة واش يكون إنسان..(سكتات حابسة شهقة) غوتات..ضربات..رغبات..ما خلات ما دارت باش تعاون واليديها..باش فلخر يوقفها قبالة دارهم ويشعل العافية فالدار بلي فيها وهي كتشوف بعينيها (هبطو الدموع كيتكركبو من عينيها) ما تخايلشي شحال ضرها قلبها..ما تخايلشي الحريق لي كان شاعل فيها وهي كتشوفوم كيتحرقو قدام عينيها وهي ما قادرة تهمل والو من غير تغوت..وحتا داك لغوات ما خلاوهاشي تغوتو..سكتوها وقمعو صوتها وحتا لبكى على واليديها ما خلاوها تبكيه..إحساس خااااايب بزاف أسعد إحساس كيضرك هنا (حطات يديها على قلبها) إحساس قبيح تشوف شي حد عزيز كيموت قدام عينيك ونتينا ما فيد والو باش تعتقو..(زيرات على فمها ومسحات دموعها) ديك الليلة ما كانتشي اللخرة..بلعكس..هاديك كانت يله البداية.. ثاني نهار حلات عينيها باش تجبر راسها فبيت ودار ما كتعرفومشي..وواليديها..باح مشاو..ما بغاتشي تدخلا لعقل بلي صافي ماتو..دمعتها ما حبساتش وحلقها ما حبسشي من لغوات..من بعد عرفات بلي هي فدار الراجل لي قتل واليديها..ومراتو ادوز عليها الجحييييم بالضرب والمحنة حتا الماء سخون سلقاتها بيه..كانت عايشة غير بلمحنة ديال تلمسان ومونية(تبسمات)لي عمرني نساهم ولا نسى خيرهم..تلمسان كانت مراتو الثانية ومونية مراة ولدو..(ضحكات بسخرية)..الشيطان ما كملاتشي ليلة باش قتل واليديها وبدى يوجد باش يتزوجها!\n\nسعد:(بصدمة خرج عينيه)شنوووووووووو!\n\nشافت فيه ببرودة وتبسمات بسخرية وعينيها مبينين الدمعة المحبوسة ورجعات قلبات وجهها كتشوف فالزاج..سعد بقوة الصدمة ضرباتو اللقوة وماشي غير هو بوحدو لي تصدم..وإنما حتا الشخص الثالث لي جالس ما متيقش شكيسمع..\n\nتالاسين:زغرتو وغناو وطبلو وهيصو..وهي دمعاتها ما نشفاتش وحرقتها ما برداتش..مزالة كيتها على واليديها شاعلة حتا لقات راسها مبرزة وسط الناس ما فاهمة والو..يديها ممدودين للحنا وهي يله بنت 12 لعام..وفرجليها..(طلات على رجليها كتدوز يديها على لوشام ببطء ساهية) وفرجليها رشمو ظلمهم ليها..رشموها حيث تزوجات وعلى سمية الشيخ تسمات ووحدة من عيالاتو تحسبات..(هزات راسها وشافت فيه) جا ليل..الليل لي فكل مرة كيجي كياخذ مني حاجة..هاد المرة اياخذ مني برائتي..\n\nقلبات وجهها كتبكي فصمت وشعرها هابط على وجهها وبالزربة مسحات دموعها وهزات راسها والدموع مزالين كيتلاقاو عند ذقنها..\n\nتالاسين:جا ليل ويا ريتو ما جا..وبحال كاع لعرايسات فليلة عرسهم كيدخل لعريس على عروستو..(هبطات راسها كتشهق ورجعات هزاتو) وديك الليلة ديك البنت لي شبهتيها لختك كانت تحت راجل قد جدها وهي ما لابسة والو وكينهش فيها وفلحمها..اههئ اهئ اهئ ما رحماشي..ما تسوقشي لغواتها..ما داهاشي فيها وهي كترغب فيه وطلبو يخليها..(مسحات دموعها وهزات راسها بكبرياء) ما قدرشي عليها..واختار يسيل دمها بخنجر باش ما يتشوهشي قدام ناس لقبيلة..دازت ديك الليلة ودازو موراها ليالي والشيخ ما رجعاتشي شافتو..وفدوك الأيام داز عليها الوييييل..حتا لنهار لي أيرجع مرة خرااااا وطامع فيها عاود..تهزات من وسط نعاسها كتغوت وطلعوها عندو لبيت..ونفس السيناريو ونفس لغوات ونفس كولشي تعاود..ولكن هاد المرة مات فوق منها..مات وهو كيحاول ياخذ منها لي ما قدرشي ياخذو فالمرة لولة..مات ومشى لجهنم الحمرا لي تاكلو وهنى الناس من أمثالو..ونهار جنازتو ديك البنت هربات..ووصلات لمدينة..ولي ما دوزاتشي فيها قليل حتا جبرات راسها فلكلينيك بين يدين أطيب خلق الله..خالتي رؤيا\n\nدارت شافت فيه هو لي حاط يديه على فمو\n\nشافت فيه كيفاش مصدوم ورسمات على وجهها ابتسامة..\n\nتالاسين:ودابا هانتينا عرفتي شني مور ديك البنت..ودابا مزالة كنشبه لختك! مزال كتبغيني!! خاصك تعرف بلي اربعة دالناس لي كيعرفو هادشي لي عاودتلك..الطبيب ديالي..خالتي رؤيا..عمي فراس..ونتينا..ومن غيركم حتا واحد! \n\nكيشوف فيها واللقوة ضارباه..عينيه لي حمارولو مفيكسيين فقنت واحد..هز يديه مسح على وجهو ورجع كيشوف فيها..\n\nتالاسين:(ربعات يديها فوق الطبلة وضحكات بسخرية)ههه مالك سكتي نتينا دابا!\n\nسعد:علاش ما قلتيليش هادشي قبل!\n\nتالاسين:ما كانشي عندي شي سبب باش نقولولك..ودابا منين قلت كتبغيني وباغي تزوج بيا..كنضن بلي خاصك تعرف هادشي باش تراجع قرارك..يانا هادشي عشتو وباقي لحد الساعة مخزون هنا(حطات صبعها على راسها) تقدر دابا تقول بلي تعايشت معاه وقدرت نتجاوز داكشي لي دوزت..بلحق من هنا لقدام ما عرفتشي شني يقدر يوقع معايا..يقدر هادشي لي عشتو يجي شي نهار ويأثر عليا بشي شكل من الأشكال..وباش نربط حياة شخص معايا خاصو يعرف اولا معامن ايربط حياتو باش ما نظلموشي\n\nسعد:(حنى راسو كيضحك بسخرية ورجع هزو) فخبارك دابا تأكدت بلي نهار شبهتك بختي ما غلطتش!\n\nتالاسين:(باستغراب)كيفاش!\n\nسعد:عمرك ما فكرت كيفاش ماتت ختي!؟\n\nتالاسين:اا..فكرت بلحق عمري سقسيت\n\nسعد:ختي ماتت فاش يله كان عندي انا سبع سنين..إحساس ان شي حد يموت قدام عينيك ونتا ما قادرش تعاونو جربتو وعااارفو مزياااان..كتشوفو كيتعذب قدامك ونتا كتعذب معاه وما بيدك حتا حاجة ديرها باش تعتقو..كتحس براسك شحال ضعيف وما منك فايدة...أكثر واحد يحس بهادشي لي عاودتيلي اتالا هو انا حيث حتا انا دزت منو.. واخة كاينين شي حوايج دازو عليك انا ما جربتهومش..ختي اتالا ماتت على يد عمي\n\nتالاسين:شنييي!\n\nسعد:خليتيها نتي كاين شي شياطين لي حاشة واش يكونو بنادم..واحد الصيف جا عندنا عمي الصغير باش يدوز معانا العطلة..حنا كنا مزالين صغار..انا سبع سنين وجهينة كانت عندها يله 3 سنين..واحد النهار كان عيد الزواج ديال الواليدة والواليد وبغاو يحتافلو بيه برا..وجا عمي اقتارح عليهم يخليونا معاه وهما يخرجو وهو ايردلنا البال..(زير على قبضة يدو) وداكشي لي كان..خرجو وخلاونا معاه..وفنص الليل كنسمع صوت ختي وهي كتبكي..فاش نضت نشوفها فين هي ما لقيتهاش فبلاصتها..تبعت صوت لبكى حتا خرجني للصالون..كانت قرعة دالشراب فوق من الطبلة..سمعت غوات ختي كيزيد يعلى وجاي من بيتو هو..مشيت كندق ونفرع الباب ونغوت وما بغاش يفتحلي..غواتها وبكاها لحد الساعة مزال كيتعاود فوذني..(حط راسو بين يديه) ومن بعد تقطع..صوتها تقطع وما بقاتش عاودات نطقات..ما بقيت كنسمع والو..حتا تفتحات الباب وخرج هو كيجري هربان مخليها.. (سكت كيزير لبكية)..مخليها هي موراه عريانة غارقة فدماياتها..كانت صغيرة..صغييييرة بزااااااااف.. يله قد هاكة بطول..(نعتلها بيديه)كانت كي لكريكيبة ههه..(هبطات من عينو دمعة) صغيرة وتغصبات فحياتها..صورتها مزالة لحد الساعة بين عيني..عمرها بفات تنسالي ولا تبردلي..وعمرها تنسى\n\nتالاسين:(بصدمة وعينيها هابطين بالدموع)و فاين هو دابا!\n\nسعد:(بحقد)راه غارق فلحباسات..هرب ورجع تشد والواليد ما مشى حتا غرقو فالحبس عمرو يخرج منو..الواليدة كانت اتحماق..دوزات شحال وهي مريضة وغير كتهترف..الواليدة ما كانتش هاكة..قبل لموت دجهينة كانت أكثر وحدة كتحماق على النشاط..ديما ضاحكة وضارباها بركلة..بلحق مور الموت ديال ختي..تبدلات 180 درجة..ورجعات غير ساكتة..وشحال عاد بدات كترجع لحياتها الطبيعية واخة عمرها رجعات كيما كانت\n\nتالاسين:(بانفعال)علاش زعما كاين بحال هاد البشر علاش!! علاش الدنيا هاكة علاااش! علاش ما بقينا نعرفو لعدو من صديق! علاش بنادم ماتت فقلبو الرحمة! يغذرك لغريب وما يغدركشي لقريب..يانا بعدا حتا لا دوزو عليا لي دوزو واخة عمري نسمحلوم لا دنيا لا آخرة راه ما كنجيهم ما كيجيوني..ولكن عمك! شهاد الحالة وصلا بنادم\n\nسعد:ما عميش هداك..كو كان نلقاه دابا قدامي نطلع بروحو وما نحنش فيه\n\nتالاسين:(تنهدات وشافت فيه بأسى) الله يرحمها..وياخذ الحق فلي كان سباب\n\nسعد:آميييين..حتا نتي ما دازش عليك قليل.. لي عاودتيهلي ما كيدخلش لعقل..زوجوك ونتي بنت 12 لعام! فشمن قرن عايشين هادو! فين هو القانون!\n\nتالاسين:(ضحكات شاربة الفقصة)ههه ما ضحكنيشي عافاك..شمن قانون كتهضر عليه خااايلاه ههه..واش القانون لي طمس دوصي ديال موت زوج دالناس غير حيث سكتوه بلفلوس! ولا القانون لي ما عندو لا سلطة لا حكام على بحال دوك المخلوقات! قالك قانون ههه ولااهيلا كثرة الهم كضحك\n\nسعد:بفففففف..أوديييي الهضرة بزااااف وسكات حسن..وربي ما عمرو خلى حق المظلوم ولا نصر الظالم\n\nقلب وجهو لجنب كيشوف من الزاج لي كتشوف منو حتا هي وكلها فين ساكت وكيفكر فهادشي لي سمع من لاخور..وموراهم براء لي جاتو اللقوة..وكلشي تجمع عليه دقة وحدة..\n\nتصدم وتعرمو عليه..هادشي كااااامل واقع معاها وهو لا خبار!! هادشي كاااامل داز عليها! تيتمات..تزوجات..تغتاصبات..تعذبات..هادشي كاااامل داز على ملاكو صغير..هادشي كامل داز على حبيبة قلبو...ولوشام!! لوشام لي كان كيبقى ساهي فشكلو على رجليها لي كيحمقوه هادي هي قصتو!..وزيد عليها فوق هادشي كاااامل راجل ااااخر جالس قدامها كيعتارفلها بحبو ليها وهو جالس..شنو هادشي كيوقع معاه! ماشي هاكة كان مخطط لهاد النهار..كاع الإحتمالات حطهم فبالو الا هذا! عينيه حمااارو..عروقو كيضربو..راسو تنفخ وقبضتو مزيرة..وجامد فمكانو مزال كيتصنت وكيتسنى شنو مزال كيتسناه فهاد نهار\n\nدار سعد شاف فيها وضحك ببلاهة حتا شافت فيه باستغراب\n\nتالاسين:شعندك!\n\nسعد:ما تخيلتش اعترافي ليك ايكون بهاد المأساوية كاملة\n\nتالاسين:(تبسمات)\n\nسعد:(بجدية)سمعيني اتالا..دابا نتي قلتي لي عندك..وانا قلت لي عندي..عرفتك وعرفتيني..وحتا داكشي لي كان مخبي بيناتنا اليوم بان..نتي ما دازش عليك قليل اتالا..وهادشي لي عاودتيلي غير ما زاد خلاني نتشبت بيك كثر ونحتارمك كثر وكثر..حيث باش بنت فداك لعمر يدوز عليها داكشي كامل وتبقى صابرة ولحد الساعة مزالة كضحك واخة كاع داكشي لي دوزات راه ماشي ساهلة..ولكن نتي قدرتي عليها..ولي يشوفك اليوم ويشوف ضحكتك وابتسامتك وتفائلك بالحياة ما يقولش هادي دوزات كاع هادشي..كنت كنقول بلي نتي هي لمرى لي كنتمنى ولكن دابا تأكدت بلي نتي هي دبصح..انا اليوم جبتك لهنا وطامع نطفي معاك هاد الشمعة وانا يدي فيدك\n\nحط يدو على يديها لي فوق الطبلة وهي تخرج عينيها فيه مبهوضة..ما عارفينش بلي ديك اللمسة لخفيفة دخلات فقلبو بحال شي رصاصة وحفرات فيه..قتلاتو وحياتو مئة مرة..وخلات الدم يحبس فعروقو\n\nسعد:كنبغيك اتالا..واذا كنت مستعدة تحطي يدك فيدي فتيقيني عمري نطلقها..بلا ما تهضري ولا تعبري ولا تشرحي..يكفيني حركة واحدة منك تبينيلي فيها بلي نتي قابلة وكتحسي بشي حاجة من جيهتي..حركة صغييييرة اتالا..غييير صغيرة!\n\nشاف فيها بتوسل..وهي مبلقة فيه عينيها وكتشوف فيديها لي بين يديه وكتسرط فريقها..مخلية زوج قلوب كضرب بسرعة وكتسنى جوابها..الجواب لي أيفرح واحد ويقتل لاخور سوى كان اه سوى لا..فأكيد واحد فيهم هو لي أيخسر قدام اختيارها..براء جالس كيفيفري برجليه وكيشوف فيه ولعرق نازل مع عنقو..تجلس موقف ظهرو وحاط مرفقو على الطبلة ويدو على ركبتو كيهز فيها ويحط وفخاطرو كيغوت ويقول..\"نوضي اتالا بعدي يديك منو ونوضي..نوضي اتاالا..نتي ما خصكش تقولي اه..نوضي اتالا\"..بغى ينوض ويوقف ويجرها من يديها ولكن شنو الفايدة الا هي كان قلبها كيضرب لواحد اااخر..الوقت داز عليه طوييييييل وهو كيتسناها شغادير...وفجأة..كانت الحركة لي شللاتو..حركات راسها بابتسامة وحناتو كترد ابشعر مور وذنيها حشماانة..ديك الحركة لي مولفة ذوبو بيها ها هي اليوم كتقتلو بيه..رخى يدو ورجع ظهرو تكى على لكرسي بحال الا الجهد تسالا..واش صافي! واش هو كيحلم ولا شنو! لا ماشي حلم هذا أكيد كابوس وخاصو يفيق منو! واش بصح البنت لي كان ناوي يخرج يدو فيدها اليوم من هاد المطعم اتخرج يديها فيد واحد اااخر..هاديك راها حبيبة قلبو..حلم حياااتو..البنت الوحيييييدة لي تمناها من كل قلبو..اليوم سلمات قلبها لواحد اااخر وشكون ولد خالتو!\n\nبغى ينوض ويغوت..بغى ينوض ويقلب المحل بلي فيه..ينوض ويهزها ويهرب بيها..ينوض يهرسلو يدو لي حاطها على يدها..ولكن الصدمة لي جاتو ما خلاتو يدير حتا وحدة فيهم..فقط بقى جامد كأنه كيتسنى يفيق ولقى راسو كيحلم..أما سعد فقلبو بغى يسكت بالفرحة..ما قادرش يثيق..ما عرف يوقف يجلس يهضر يسكت تخربقلو كلشي وبقى غير كيتفتف وهي كضحك بشوية على حركاتو..شد يديه بين يديها وسحبها عندو باسها بقوة وهي تجرها عندها بلطافة وهو يفهم راسو..\n\nسعد:سمحيلي غير الفرحة ههه..ما متيقش اتالا والله ما متيق..دابا واش انا وياك..زعما انا ونتي! راه مزال ما متيق ههههه\n\nتالاسين:هههه\n\nسعد:شكرا شكرا شكرا اتالا..شكرا حيث خليتيني هاد نهار اسعد واحد عليك يا كرة ارضية..شوووووكرا بزاف..كنبغيك وكنحمااق عليك \n\nتبسماتلو حشمانة وما عارفة ما تقول غير كضحك وصافي وهو لي كيهضر\n\nسعد:ودابا عاد اجي نطفيو هاد الشمعة ههه \n\nتالاسين:ههه اوك\n\nسعد:يله..واحد..زوج..ثلاثة\n\nنفخو عليها طفات وهز راسو كيصفق عليها وهي خاشية يديها بين فخاضها وغير كتفرنس..قطعات لا طارط وهز طرف خشاهلها ففمها ولي بقى كلاه هو..كيضحكو فرحانين ونااشطين..ومخليين موراهم شخص قلبو كيتقطع..صدرو كيحس بيه غادي يطرطق والعاااافية شاعلة فيه..عينيه لي حمارو وخرجو بلعصب والصدمة والقهرة..ضفارو لي تغرزو فكف يدو بقوة ما زير عليهم حتا تحبس فيهم الدم..الموووت كيحس بيها وحتا حد ما حاس بيه..كون غير تعمى ولا يشوف هاد المنظر..كون غير صماك ولا يسمعو كيقولها كنبغيك..كون غير تشلل ولا جا هنا أصلا..كون غير مات قبل لا يجي هاد نهار\n\n#كتاباتي\n\nفي حبك عانَيْت..\n\nلعدم مبالاتك تحمَّلت..\n\nولعمى قلبك العُذر إلتمست..\n\nولهذا اليوم بفارغ الصبر إنتظرت..\n\nوفي النهاية احترقت !!!\n\nفأين الخطأ وما الذنب الذي إرتكبت..\n\nيا ويلاااااهْ على قلبي وفي أي هلاك وقعت..\n\n🍀 🍀 🍀 🍀\n\nحبس عندو الوقت..صوت الناس لي دايرين بيه تقطع..كاااع حواسو خذلاتو فهاد اللحظة وما بقى كيحس بحتا حاجة من غير لحرييييق..وجع فقلبو كيقطع فيه..هز عينو الحووووومر كي جغمة ددم فيهم..كانو كيضحكو وناشطين..وبدون سابق إنذار ناض جمع الوقفة وبخطى سرييييعة وصل قدام طبلتهم..وقبل حتا ما يفهمو شنو وقع..شدها من يديها بلا كلمة بلا زوج وجرها بقوة حتا وقفات وتم غادي خارج بيها..مخلي سعد مبهوض ما عرف راسو باش تبلا..وهي شادة على يدو لي جارها بيها وكتحاول تفك منو وتدور تشوف موراها وترجع تشوف فيه متلووفة\n\nتالاسين:(بصوت يله كيسمعو هو)براء شكتعمل.. براء رخي من يدي!\n\nما نطق ما تكلم ما غوت ما ضرب..جرها وخرجها ما قادرش يزيد يشوفها لحظة بين يديه..ولا يشوفها كضحك ليه..حاس بعروق مخو غادي يطرطقو ولسانو تشلل عليه بقوة الصدمة... \n\nفتح باب سيارتو جرها حتا جات جالسة فيها وزدح الباب ودار كينهج جلس فبلاصتو..حاط يديه على لفولون وكيشوف قدامو بلا أي حركة\n\nتكمشات فبلاصتها كتشوف فيه حالة فمها..وكتشوف فحالتو لي ما هي حالة..عَرقو فْزك حوايجو..عروقو تنفخو فذاتو..الدم تحبس فوجهو..عمرها شافتو فهاد الحالة..اصلا فوقاش هي كانت كتلاحظ عليه شي حاجة..قليل فين كانت كتشوفو..تخلعات وبقات غير لاصقة فالباب وكتشوف فيه هو لي مزال مصدوم ما تحرك ما تململ..حتا دار عندها على غفلة كيشوووووف فيها..شوفتو كانت شوفة عطشان كيطلب الماء.. شوفتو كانت شوفة مظلوم كيطلب العدالة..شوفتو كانت شوفة مقهووور كيطلب الفرج..شوفتو كانت شوفة عااااشق كيتوسل الرحمة من معشوقتو..بديك الشوفة حاول يوصلها شحال من كلمة ما قادرش ينطقها..باغي يلومها يغوت عليها يعاتبها ويقولها شحال كيبغيها..وفجأة كيخونو لسانو فحال كل مرة... \n\nكانت كتشوف فعينيه ولاحظات فيهم كمية الحزن لي فيهم..وما غابش على عينيها الدموع لي تغرغرو فعينيه وقبل ما ينزلو قلب وجهو جيهة السرجم دوز يدو على وجهو وبلا ما عاد يخليلها الفرصة فين تهضر كان هو مديماري بكل ما فيك يا طوموبيل من جهد ومخليها هي لصقات على الكوسانة لي جالسة فيها كتطلب السلامة وفكل مرة دور تشوف فيه كتلقى وجهو ما كيتفسرش..وعينيه ما رجعوش شافو جيهتها ابدا..\n\nوقف بيها فباب الفيلا حتا مشات وجات فبلاصتها وغير طاكات بيديها قبل لا ضرب راسها..وبلا ما يشوف فيها ولا يقلب وجهو جيهتها نطق بصوت بارد\n\nبراء:نزلي\n\nشافت فيه باستفهام..وبعد تردد نطقات وهي كتحاول تحط يديها على دراعو\n\nتالاسين:براء! واش صافا\n\nبراء:نزلييييييييييييييييييييييييييييي😡\n\nغووووت بكل ما فحلقو من جهد غوتة كتمها من لحظة فاش شافها جالسة معاه وعاد خرجات دابا... حتا تفزعات وجرات يديها عندها ولصقات مع باب الاوطو وشهقات من الخلعة..عينيها فعينو لي كون كانت قرطاس كون فرتكات مها فبلاصتها..لعرق لخر فعنقو كيبانلها منفوخ كيخبط وعينيه خارجين فيها كيخلعو..دارت كتفتف على يد الباب تفتحو وبزز باش تحكمات فيه وفتحات الباب ودارت كتشوف فيه مزال كيما هو اياكلها بعينيه وخرجات كتجري من الاوطو وقبل حتا ما تسد الاوطو قلب الدورة هو وكسيرا خارج بحالو مخلي الباب محلولة حتا غبر وخلاها هي واقفة مخرجة عينيها وكترعد فبلاصتها..واش هذا براء!! واش حتا لهاد الدرجة كبتاتها! عمرها شافتو ولا كانت كتوقع تشوفو هاكة\n\nبقات واقفة فبلاصتها كتواكض وتسرط فريقها وتخمم لهاد لحريرة لي طاحت فيها وفلخر قلبات الدورة ودخلات بحالها للدار ونيشان طلعات لبيتها وسدات عليها وتلاحت جالسة على الناموسية كتشوف قدامها مبهوضة\n\n🍀 🍀 🍀 🍀\n\nطاح ليل..وشي غادي شي جاي فلفيلا كيوجدو ويزينو الجردة..ورؤيا واقفة عليهم باش يكون كلشي مقاد وهو هذاك..لابسة غوب صواغي باج سامبل مع شالها ذهبي..مخلية فراس متبعها بعينيه من بعيد وهو واقف مع الضياف لي كانو قلال أغلبيتهم أقارب..جهاد وجواد مقابلين هادي مشات وهادي جات وهادي عينيها زوينين وهادي فورمتها كتفتن..والباقي جالسين ملاهيين فالهضرة..حتا كدخل الأسرة الصغيرة..شامة وراجلها وسعد..لابسين لباس أنيق سامبل يليق بهاد المناسبة..وسعد مع الدخلة داخل وكيقلب بعينيه على تالاسين لي منين جرها براء معاه ما عرف شنو وقع معاها وحتا من تيلي عندها مطفي..دخلو كيسلمو واستقبلوهوم هما كيرحبو بيهم..\n\nشامة:(كتقلب بعينيها)فاين هي مولاة لحفلة..ما بانتليشي ههه\n\nرؤيا:راها هي وبيسان مخشيين فالبيت كيلبسو عليهم\n\nشامة:اه مزيان..بشتيتو عليهم حتا يزيزو على الحالة ههه\n\nرؤيا:ضروري ههه\n\nكملو هضرتهم وسعد سرح بعينيه سااهي كيقلب بعينيه على براء لي ما كيدورش حسو..\n\nكانت فبيتها جالسة قدام لمراية..بكسوة تحت الركبة منفوخة بالتول فالأبيض بسميطات غلاض..وبيسان عند راسها كتقادلها وجهها بماكياج خفيف من بعد ما بوكلاتلها شعرها..لابسة غوب طويلة فلجرونة بكتف واحد طايح جاياها إيفازي وجامعة شعرها كوتشوفال ومقادة ماكياج خفيف مركزة فيه على عينيها..واقفة عند راسها كتهضر وتعبر وكتقول غير فوقاش تسالي باش تخبط وتشوف حبيب قلبها..أما تالا فهي ليست هنا..بالها كلو مع لحريرة لي طاحت فيها ما مسوقة لا للباس لا لشعر لا لوالو..حتا سالاتلها بيسان..شكراتها وناضت وقفات كتشوف راسها فلمراية..كانت بقليل من الماكياج والكثيييير من الجمال الطبيعي..عينيها زاد بان لونهم لخضر باللون الأسود الضبابي لي دارتلها بيسان..تبسمات بخفة حتا بانت ديك الغمازة الصغيرة لي بين فمها وخذها..\n\nبيسان:(بحماس)مشينا\n\nتالاسين:ههه اوك\n\nبيسان:كي جيت بعدا! ياك ما المكياج ولا شي حاجة ماشي هي هاديك!\n\nتالاسين:بلعكس..كتحمقي ما شاء الله\n\nبيسان:حلفي ههه\n\nتالاسين:والله ههه\n\nبيسان:(شداتها من حنوكها)احححح شحال كنموت على هاد الفنة..(باستها)نتينا لي عويناتك كيحمقو ولبيض جاك كيفتن\n\nتالاسين:بصح!!\n\nبيسان:عمري كذبت عليك!\n\nتالاسين:هههه لا \n\nبيسان:ايوا صافي..(تبسماتلها بمودة وشدات يديها) كل عام ونتينا بألف خير أحبيبتي..ختي الصغيرة..وصاحبتي الغالية..بغيتك تكوني ديما فرحانة..خاصك تعرفي بلي ختك لكبيرة كتبغيك وبزاااف واخة ههه\n\nتالاسين:(عنقاتها مزيرة عليها) ويانا كثر وكثر..غلاوتك ومعزتك فقلبي حتا حد ما كيعلم بيها..ربي يخليك ليلي\n\nبيسان:هههه ويخلينا نبعضنا..(بعدات عليها) يله زيد نهبطو\n\nتالاسين:بسم الله\n\nتشادو باليدين وتمو هابطين طالقين زينهم وموراهم مينوشة كتكسول فلمشية وموقفة زنيطتها..حتا وقفو عليهم فباب الجردة وهما يتسمعو صوت المفرقعات وتصفيقات الحضور..كانو بزوج بكل بساطة فاتنات الحفل بجمالهم البسيط ولحلووووو..كل وحدة وباش ربي ميزها..كيما ميز كل واحد فينا..تقدمو الناس كيباركولها ويهنئوها وهي كتعطي لكل واحد صوابو وتهضر بلقياس والتاويل..حتا وقف عليها هو بابتسامة وعينيها سااارحين فيها باعجاب..مدلها يدو وعينو ما بعداتش عليها الشيء لي وترها وخلاها تحشم وتوتر وخايفة من شي حد لا يعيق بشوفاتو ليها..ومداتلو يديها حتا هي بابتسامة\n\nسعد:(مرفوع)كل عام ونتي بألف خير \n\nتالاسين:(ابتسامة خجولة)ميغسييي ههه\n\nسعد:عيطتلك ما كتجاوبيش..فين هو تيلي ديالك\n\nتالاسين:هااا..ما عرفت..يمكن طفى من شارج منين جيت ما هزيتو..تشطنت!\n\nسعد:خاصنا نهضرو اتالا..شنو قالك براء!\n\nنقزات عليهم بيسان من لور جاية وعينيها فيه فرحانة..\n\nبيسان:شعندو برااء ههه كتهضرولي فخاي!\n\nسعد:(ضحك)بيييسانو..كي عاملة\n\nبيسان:(بخجل)لاااباس الحمد لله..ونتينا \n\nسعد:مزيان الحمد لله..زيانتي العفريتة هههه\n\nبيسان:(عينيها كيبريو)بصح هههه\n\nسعد:(خربقلها لا فخونش بيديه) ههه مولف نكذب عليك\n\nبيسان:شكرا ههه \n\nهما كيهضرو وتالاسين عينيها كيدورو تشوف براء فين هو ما لقاتوش وهي دور عند بيسان..\n\nتالاسين:فاين هو براء..ما ظهرليشي\n\nبيسان:ما عرفت..سقسيت ماما قالتلي منين خرج فالصبح مزال ما جا! ما عرفت فاي هو!\n\nشافت تالا فسعد..فهمها وفهماتو ورجعات قلبات وجهها كتخمم..\n\nتلاهاو فالهضرة وفالإحتفال حتا وصل وقت تقطاع لا طارط وبراء مزال ما جا ولا بان..ورقية لي عارفة الخابية وشنو خازنة كدور فعينيها مستغربة من براء لي ما بانش هو لي من الصبح وهو غايب..وهو لي عمرو غيب على عيد ميلادها حتا مرة..وبدا عقلها يدي ويجيب وهي عارفاه كان ناوي هاد نهار يخوي لمزيودة..\n\nوقفات هي وسط جماعة ولاطارط قدامها وكلشي داير بيها كيغنيلها..بفستانها الأبيض وشعرها الذهبي وابتسامتها البريئة كأنها ملاك..وفعلا كانت كتبانلو ملاك وسط كاع دوك الناس..ملاكو الصغير لي مواعد راسو يكون حاضر فكل شمعة عيد ميلاد طفيها يكون حاضر معاها..وكالعادة وفى بوعدو احتراما لحبو..ومن وسط شجر الجردة ووردها لبعييييد كان واقف فظلام..يديه فجيبو وراسو مهزوز وعينيه حومر...وبعين يائسة ونفس محطمة وقلب مجروح كان كيشوف فيها كأنها الوحيدة على وجه الكرة الأرضية..يااااااه شحال متمني ياخذها بين يديه دابا ويعنقها حتا تدخل بين ضلوعو..وياااااه شحال مشتاهي يحط راسو فحضنها ويغفاااااا واتكون احلى نعسة فحياتو والا كانت لخرة تكون احلى موتة على قلبو..\n\nتقطعات لا طارط وهزات عينيها كضحك وتشوف فيهم..وقرب ليها كل واحد بوحدو كيقدملها هديتو..حتا جات النوبة دسعد وقرب وقف قدامها بابتسامة وهي حنات راسها مرجعة شعرها مور وذنيها..حركة متعودة عليها فاش كتحشم..وهو قلبو تهز وتحط وبيديه لعراض زير على مجموعة ورود كانو بجنبو حتا دخل شوكهم فيدو وزير عليهم حتا سال دمو وهو مزال كيزير..وعينيه كتشوف فيه بغضب ومزير على فكو بقوة حتا بانو العضمات ديال وجهو خارجين وكيغزز فسنانو بالأعصاب..\n\n#كتاباتي\n\n\"لا تقترب يا هذا فتلك حبيبتي..\n\nلا تقترب يا هذا فأنت تجتاز حدود مملكتي..\n\nلا تقترب يا هذا فأنت تشعل غيرتي..\n\nلا تنظر..لا تغازل..لا تنادي بإسمها..لا تثر خجلها فأنت تفقدني سيطرتي..\n\nوفليبتعد كل معشر الرجال من جميلتي..\n\nولا يقتربو فتلك...حبيبتي\"\n\n🍀 🍀 🍀 🍀\n\nما حيدش عينيه من عليهم وهو واقف قدامها كيقدملها الكادو ديالو راسم ابتسامة اعجاب وهي كتبادلو ابتسامة خجولة..زاد زير كثر على شوك الورد حتا تغرز فيديه..وكيشوف فيهم سااااخط وما حاملش راسو..وقبل ما ينفاجر نفض يدو بقوة حتا تقطع الورد وطاح فالارض مع قطرات دمو لي سالت عليه ودار غادي كينهج ويسوط وضربها بجرية وحدة جيهة الغابة لي موراهم..كيجري ويقول ما جرى..باغي يخرج هاد البركان لي وسط منو شاعل..كيجري ويسوط ويضرب اغصان الشجر لي كتجي قبالتو وشحال من واحد خبشو فوجهو حيث الظلام وما كيشوفش مزيان..يدو كتقطر بالدم وهو ما حاسش بيها..ما حاس بحتا حاجة دايرة بيه من غير العافية لي شاعلة فيه..كيسوط والنفس كيخرجها من نيفو سخوووونة..جرى حتا ماقد وغرق وسط الغابة وظلامها حتا عيا والجهد تقادالو ووقف حاني على ركابو كينهج وشعرو كيقطر بلعرق مغمض عينيه بقوة..هز راسو وشاف فالسماء كيتنفس ويدوز يدو على صدرو..وبدووون شعور خرج غوتة بكااااااااع ما فحلقو من جهد وبقبضتو القوية دار ضرب جذع الشجرة لي كانت على جنبو بقوة..كانت غوتة قوية زعزعات سكون الليل وصمت الغابة وخلعات الطيور لي تما..وبقى هو حاط راسو على الشجرة كينهج..\n\n🍀 🍀 🍀 🍀\n\nتسالات الحفلة وتفرقات الجقلة..وكلها كان شاد بلاصتو فبيتو ناعس او غايب على عيونو النوم..رقية لي ما بغاش يديها النعاس وبراء مزال ما بان وجالسة كتدعي وتسبح فبلاصتها..ورؤيا لي مشطونة على ولدها واخة عيا فراس ما يفهمها بلي الولد كبر وما يكون غير سهران مع صحابو..وتالاسين لي فبيتها غادة جاية كتسناه يبان ولا يدخل من الباب..ما قادراش تنعس حتا تهضر معاه تفهم منو وتفهمو..ما باغاهش ياخذ شي نظرة قبيحة عليها او ياخذ منها موقف..كيما كان راه بحال خوها لكبير..وعاد الحالة لي خرج بيها خلعاتها عليه..كتمشي وتجي متوترة وتيلي ديالها نسااااتو مطفي واخة عيا سعد ما يوصي..\n\nكانت واقفة فالبالكون عينيها على الباب وهوا الليل البارد كيضرب فيها وهي بسروال ساتان دالنعاس ذهبي وديباردور ديالو خفيف داير بالدونتيل كحل من العنق..شعرها جامعاه بقراصة مخربق وكتلعب بصباعها متوترة..وصلات 3 دالليل وهو مزال ما بان..زفرات وهبطات راسها كتدوز يديها عليه..بغات تدخل لبيتها ومع الدورة لي ادور كيبانلها جالس بعيد وسط كرسي من كراسى الجردة حيث الجردة شاعلين فيها الأضواء..خرجات عينيها وبالزربة دخلات كتجري هزات شال رماتو على كتافها سترات راسها وخرجات هابطة كتسلت باش ما تفيق حد حتا خرجات ووقفات كتشوف فيه من البعد وهو جالس فاتح رجليه وحاط مرافقو على ركابيه وشابك يديه وكيشوف قدامو سااااهي..سرطات ريقها وتقدمات كتقرب منو بشوية وكل ما قربات كيبانولها ملامحو الجدية كثر وكثر وحجبانو المعقودين..وقفات موراه ساكتة كتشاور واش تهضر ولالا..وقبل ما تبان قدامو غمض عينو بقلة صبر ورجع فتحهم حيث شم ريحتها..\n\nدارت وجلسات بجنبو كتشوف فيه..ما دارش شاف فيها وإنما بقى على نفس الوضعية..\n\nتالاسين:(بتردد) براء! بغيت نهضر معاك\n\nبراء:الصمت\n\nتالاسين:شو سمعني وبلا ما تعصب يمكن فهمت غلط..سعد غير كان باغي يعملي مفاجأة فلا نيف ديالي وصافي..يانا كنحتارمك أبراء وما باغاكشي تاخذ عليا شي نظرة خايبة ولا تفهمني غلط..خاصك تعرف بلي يانا وسعد فحال دي زامي و بلي..\n\nبراء:(قاطعها بصوت هادئ وبلا ما يشوف فيها او يتحرك) شنو لي مسهرك حتا لدابا سيري تنعسي\n\nتالاسين:لا يانا خاصني تفهم بلي..\n\nبراء:سيري تنعسي\n\nتالاسين:(بنرفزة)ما بقيتشي كنتسناك حتا لدابا باش نمشي نعس\n\nبراء:(ضحك بسخرية) كتسنايني..انا!! وعلاش!\n\nتالاسين:راه قلتلك خاصني نشرحلك\n\nبراء:حتا لصبح وشرحي مالك معذبة راسك \n\nتالاسين:لا ما قدرتشي نعس حتا نهضر معاك..واصلا تشطنت عليك..من صباح ونتينا غابر وعاد ما حضرتيشي لا نيف ديالي..عمرك ما عملتيها!\n\nحط يدو على عينيه مدرقهم كيضحك شارب الفقصة وهي كتشوف فيه باستغراب حتا سكت وشاف فيها مزال كيضحك ونطق بسخرية..\n\nبراء:واااايلي..ربي ربي..حلفي حتا رضيتي البال..خاصني نصفقلك ههه\n\nتالاسين:كيفاش! ما فهمتكشي!\n\nبراء:(جمع الضحكة ورجع لجلستو اللولة) اصلا نتي فوقاش عمرك فهمتيني \n\nقربات دايرة عندو بالجنب وكتطل عليه وتهضر وتشرح بيديها..\n\nتالاسين:عافاك أبراء..ما باغاكشي تقلق مني..ما تصرفشي معايا هايدا..ما باغاكشي تفهمني غلط ولا تاخذ مني موقف..انا عاذراك من حقك تعصب..أي أخ اشوف ختو جالسة مع واحد..\n\nبراء:(هز يدو قاطعها زعفان)سكتي سكتي ..سكتي الله يرحم باك..\n\nمع الهزة لي هز يدو قبالتها شهقات وحطات يديها على فمها..ويله ايدور يشوفها مالها طارت على يدو شداتها بين يديها حتا تهز قلبو من لمستها وكتفحصها وهي كلها عامرة بالدم لي يبس على يدو والشوك مزال مغرز فيه..\n\nتالاسين:(بخوف)شني هادشي!! شني وقعلك! منين جاك هاد الدم!\n\nبراء:(جر يدو عندو كيتأفأف ما حاملش راسو) والو غير سيري تنعسي\n\nبانلها حنكو فاش دار عندها حتا هو محرود بالاغصان لي خبشاتو وهي تخرج عينيها وحطات يديها على وجهو دوراتو عندها كتقلب فيه وتهضر..\n\nتالاسين:شني هادشي ابراء! باش!منين جاك هادشي هضر شعندك ساكت\n\nهي كتهضر وهو ساكت كيشوف فيها وقلبو كيضرب من قربها ليه..قليلة المرات لي كانت قريبة منو هاكة وما كتفصلو بينو وبينها غير مسافة قليلة..عينيه كتمشي من عينيها المخلوعين لخذوذها لحجبانها المعقودين لشفايفها لي كيتحركو وهي كتهضر لشعرها لي بقاو خصلات منو طايحين على وجهها كيلعب بيهم الريح..ترفع وقربها خذرو..وبقى غير ساكت مخليها كتحرك صباعها على الخبشات لي فيدو وتقلب فيهم وتهضر..\n\nتالاسين:(صوتها تنغنغ)شني عملت فراسك شني!..بسبابي يااك..ووووف انمشي نجيبلك دواء\n\nتهزات باغة تنوض وقبل ما تمشي شدها من يديها جرها رجعها فين كانت..كيشوف فعينيها وقابط يديها وهي كتشوف فيه باستفهام..وبصوت خافت تبحبح بغواتو نطق..\n\nبراء:مخلوعة عليا!\n\nتالاسين:واش كضحك عليا..شو حالتك!\n\nبراء:باغة داويني اتالا!\n\nتالاسين:اه وا خليني نمشي نجيب الدواء\n\nبراء:(بغات توقف ورجع جرها) الا باغة داويني..داوي هذا (حط يدو على قلبو)\n\nشافت فيه حالة فمها ما فاهماهش وعينيها كتمشي بينو وبين يديه لي على قلبو..\n\nتالاسين:(ببلاهة)كيفاش! واش مجروح حتا فصدرك!\n\nبراء:(تبسم بسخرية على سذاجتها) يدي ما كضرنيش..هاد الجرحات لي فوجهي ما كيضرونيش..بلحق قلبي هو لي كيضرني اتالا\n\nتالاسين:قلبك!! شعندو قلبك باش كيضرك! واش فيك شي حاجة نمشيو لكلينيك!\n\nبراء:(تنهد وزير على يديها لي قابطها بين يديه كيشوف فعينيها بحب) دوايا عندك نتي اتالاسين\n\nتالاسين:هااا! كيفاش! (سكتات كتستوعب)ما فهمتشي!\n\nحنى راسو كيلعب بلسانو وسط فمو ويضحك بقوة الفقصة لي شاداه..تنهد ورجع طلق يدها ونطق بسخرية..\n\nبراء:ههه اصلا ما تسنيتكش تفهميني\n\nرجع جلس حاط مرافقو على ركابيه وكيشوف قدامو وهي بقات جالسة كتشوف فيه لمدة ما فاهمة حتا وزة..وفلخر رجعات ناضت..\n\nتالاسين:جلس هنا عافاك..هانا انمشي نجيب الدواء ونجي\n\nضحك على راسو وعلى سذاجتها..كتفشلو ما كيعرفها لا واش بصح ما كتفهموش ولا ما باغاش تفهم ولا فاهمة ودايرة عليه هبل تربح..خلاها مشات وما طولاتش بزاف كانت رجعات هازة فيديها بواطة وجلسات على ركابيها قدامو وهو كيشوف فيها..حنات على لبواطة تفتحها وهو يبان صدرها حيث الشال محلول نازل على كتافها..ما طولش الشوفة ودغيا رمى يدو جرلها الشال رماه مور عنقها غطالها صدرها..هزات عينيها فيه ورجعات حناتو حشمانة كتقاد الشال عليها..وجبدات الدواء ولقطن كتمسحلو فيدو وتنقيها من الشوك لي بانلها وهو عاطيهالها وساكت ما بقى باغي يزيد شي كلمة..سالاتلو وجمعاتهالو ففاصمة وهزات راسها باعة تديرلو الدواء لوجهو وهو يشدلها يديها لي فيها لقطن وبعد وجهو ما خلاهاش حيث ما باغيهاش تزيد تقرب منو خاصة فهاد اللحظة..\n\nبراء:وجهي غير خليه عليك\n\nتالاسين:لا خليني ن..\n\nبراء:لا..(تنهد وطلق يديها)على العموم شكرا\n\nشافت فيه بعيون متوسلة ونظرة بريئة وهي جالسة قدامو على ركابيها هازة عينيها فيه..\n\nتالاسين:ما مقلقش مني ياك!\n\nهز راسو وتنهد تنهيدة طويييييييييلة وناض وقف حط يديه فجيابو وعطاها بالظهر ماشي بحالو بلا ما يجاوبها وهي متبعاه بعينيها..ويله زاد شي اربعة دالخطوات وهو يوقف ورجع دار شاف فيها مطولا وهو ينطق..\n\nبراء:تالاسين\n\nتالاسين:(بتعجب)شني!!\n\nبراء:ضحكي\n\nتالاسين:(ببلاهة)هاااااااا !!\n\nبراء:هه ضحكي\n\nتالاسين:كيفاش!\n\nبراء:قلتلك ضحكي\n\nشافت فيه باستغراب وبينها وبين راسها كتقول مال هذا..وهو واقف كيتسناها تضحك وهي ترسم على وجهها ابتسامة مترددة بليدة حيث ما عارفاش علاش كتبسم..ومع ضحكات تبسم هو بالجنب وهز صبعو كينعت لجيهة فمها..\n\nبراء:ديك الحفرة لي بين فمك وحنكك\n\nهزات يديها حطاتها على غمازتها لي فالجانب الايمن وكتشوف فيه ببلاهة حالة فمها كتسناه شغيقول..\n\nبراء:بغيتهم يدفنوني فيها!\n\nتبسم وعطاها بظهرو غادي وخلاها هي مترعة فمها لهواء كيدخل ويخرج وبحال والو حتا الناموس..ويديها مزال محطوطة على غمازتها ومتبعاه بعينيها..آش هادشي!شنو بغى يقصد! \n\nبقات جالسة تحلل وتفسر ما فاهماش ولا فهمات و ما باغاش تقبلها حيث ما استوعباتش..وهو مشى غبر ودخل للفيلا..\n\nيتبع..."
  },
  {
    "id": "5",
    "title": "إرحموني الجزء السادس",
    "desc": " حقا أيقنت أنك بلهاء..🍃\n\nفكيف لهذه الدرجة أنت عن حبي عمياء!🍃\n\nوعن نداء عشقي لك أنت صماء!🍃\n\nفإرحميني يا سيدة قلبي وكفاني منك جفاء🍃\n\nهزات راسها فيديها لبواطة ديال الدواء وناضت كتجر فرجليها وكتمشى مرفوعة..كتضرب اخماس فأسداس وعقلها كيدي ويجيب.. واش تغزل بيها عاد دابا ولا هي فاهمة غلط ولا شنو..لا لا أكيد غير قصد أن باغي يشوفها ديما ضاحكة وأنه ما مقلقشي منها..ولكن علاش قالها بديك الطريقة!!..فلخر نعلات الشيطان وحركات راسها يمين يسار كتمخضو..\n\nتالاسين:لا لا ما يمكنش..شني كنخور يانا اواعدي ههه مستحيل\n\nطلعات بحالها لبيتها ودخلات زولات عليها الشال وترمات فناموسيتها من بعد ما هضرات معاه وارتاحت نسبيا وغمضات عينيها فرحانة بعلاقتها مع سعد وفلبلاصة ودعات حيث اصلا ما مولفاش تقصر حتا لهاد الوقت..\n\nأما هو فالنوم جافاه وخلاه سهران..شغاينعس وهو ما يعلم بيه غير لي خالقو..ناعس فبيتو على ظهرو..عريان من الفوق وصدرو لعريض لمزغب بزغب خفيييف لي هابط مع كرشو فخط واحد كيطلع ويهبط بنفس بطيئة..وشورط باج حد لفخاض مبين لي مولي لمطراسيين..شعرو فازك حيث دوش كمان يطفي العافية لي فيه..شنو يدير..كيفاش يفهمها كيفاش يشرحلها ويخليها تحس بيه..علاش ضروري يهضر باش يبينلها! ويا رييييت لو كانت تفهم بالهضرة حيث حتا بالهضرة وما فهماتوش..واش ضروري يقولهالها بصريح العبارة..كيفاش يدير يعبرلها وهو فالشرق ولكلام الرومانسي والتعبير فالغرب..واش كاع هاد ست سنين كاع افعالو تصرفاتو نظراتو حركاتو كلها ما خلاتهاش تفهم..وفاش زعم وقال هاد النهار نهارو يوقع لي وقع ويخرجلو سعد من جنب..تنهد هاز كتلة من الهم فصدرو وغمض عينيه باغي ينعس ويغرق فالنعاس باش ينسى ولكن فيييين هو هاد النعاس..\n\n🍀 🍀 🍀 🍀\n\nفاقت فصباح نشطانة وكتكسل وتبسم..طاح فبالها سعد وهي ضرب الفكرة فتيلي لي من البارح وهو طافي..رمات عليها لغطا وناضت كتقلب عليه فصاكها..جبداتو كان طافي ودارتو فالشارج ودخلات للحمام..بعد الروتين الصباحي العادي..لبسات سورفيط كالعادة وجمعات شعرها فكاسكيط وقادات الحالة وجلسات فجنب الناموسية كتشعل تيلي..يله تفتح وهما يبداو يدخلو عندها ليزابيل ديالو ولي ميساج..تبهضات من الكم الهائل لي واصلها منو ودوزات نمرتو وما دازش بزاف كان مجاوبها ملهوف..\n\nسعد:تالاسين هادي نتي! فين كنت! ياك قلتلك شعلي تيلي ديالك نهضرو!! خليتيني انحماق الليل كامل!! الو فينك!\n\nتالاسين:بشتيتو عليك ههه\n\nسعد:بشوية عليا كطنزي! واش عارفة شحال عيطت وشحال سيفطت من ميساج ولا لا!\n\nتالاسين:(بصوت هادئ)سمحلي غير نسيت ما شارجيتو البارح وصافي\n\nسعد:وشنو لي نساك!ياك انا غادي وانا كنوصي فيك\n\nتالاسين:بففف وراه كنت مشطونة مع براء\n\nسعد:كيفاش! مالو!\n\nتالاسين:كيفاش مالو! دابا نتينا لي كطنز..راه البارح منين خرجني من الريسطو ما رجعت شفتو وحتا فلانيف راك شفتيه ما جاشي وتخلعت عليه نتينا مشفتيشي كيف كان وبقيت كنتسناه حتا جا وهضرت معاه\n\nسعد:وشنو قالك! غوت عليك!\n\nسهات للحظة كتفكر كلامو فليلة البارح حتا فيقها هو بصوتو\n\nسعد:الو تالا!\n\nتالاسين:اه وي ها يانا..لا ما غوتشي عليا..مي ما عرفتشي حسيتو فشكل \n\nسعد:كيفاش فشكل!\n\nتالاسين:ما عرفت والله ما فهمتوشي..مي يانا جاني مزال معصب منا ما عرفت\n\nسعد:بففففف مشكيلة هادي..شفتي شنو أيجيك مليح\n\nتالاسين:شني!\n\nسعد:أنهضر معاه\n\nتالاسين:(خرجات عينيها)اواعدي! كضحك ياك!\n\nسعد:بنتلك كنضحك\n\nتالاسين:واش حمقتي! شني اتقولو!\n\nسعد:انقولو لي كاين..انقولو أفلان انا كنبغي ختك وبغيت معاها المعقول..براء صاحبي وخويا ما نبغيش نخسر معاه وهو أكيد فاش انهضر معاه ايفهمني..وخصوصي فاش يعرفني بلي ناوي المعقول ماشي التفلية..وانا انهضر معاه هو اللول نفهمو لي كاين ومن بعد نهضر مع الواليدة باش نجيو نخطبوك وفهاد الصيف نتزوجو\n\nتالاسين:شنيييي! نتزوجو!! من نيتك!!\n\nسعد:(باستغراب)علاش! ما باغاناش نتزوجو\n\nتالاسين:ااا..لا ماشي هايداك مي ماشي بهاد الزربة..بفففف سعد يانا عاودتلك لي كاين وعرفتي شني داز عليا..وزواج هاد الساعة مزالة ما واجدة ليلو\n\nسعد:ايوا وشنو! نبقاو هاكة..تالاسين انا راه باغيك للمعقول ماشي لتفلية\n\nتالاسين:وحتا يانا باغة المعقول مي ماشي بهاد الزربة..شو هانتينا نعملو خطيبة اه وديك الساعة نشوفو زواج نخليواه من بعد\n\nسعد:فوقاش من بعد!\n\nتالاسين:ما عرفت..مهم ماشي دابا..مزال ما واجدة اسعد\n\nسكت ما عاجبوش الحال ورجع تنهد ونطق بعدم رضى..\n\nسعد:اوك اتالا..على خاطرك نصبرو مغاك حتا وكان ترشقلك..مي انا اليوم انهضر مع براء\n\nتالاسين:بلاش اسعد والله\n\nسعد:لا خاصني نفهمو هو لول..ونشرحلو شني شاف داك النهار ويعرف بلي نيتي حسنة..كيما كان كيبقى هو خوك لكبير\n\nتالاسين:(تنهدات)اوك هضر معاه..ورد عليا باش ما كان واخة\n\nسعد:واخة أحبيبة\n\nتالاسين:تبسمات حشمانة \n\nسعد:مالك سكتي ههه حشمتي...أحبيييييبة (طول فيها) ههههه\n\nبقات كتهضر معاه شوية وفلخر استاذنات منو باش تمشي تريني.. وكالعادة نفس الروتين ديال ديما.. دازت على بيسان وخرجو.. رجعو طلعات دوشات وهبطات هي ومينوشتها باش تفطر مع العائلة لي مجموعة ولي ما كانش معاهم براء فيها.. جلسات كتفطر حتا سمعات صوتو وهو كينطق السلام وهزات راسها فيه ما كانش كيشوف جيهتها.. لابس شورط اسود وتيشورط بلومارين مع صباردين وكاسكيطة زولها وخلا شعرو يهبط على جبهتو فازك والفونيص مدليين من عنقو وكلو عرقان.. \n\nبراء:صباح الخير\n\nالجميع:صباح النور\n\nرؤيا:(بخوف) شعندك فوجهك!! \n\nشافو فيه كاملين كيحققو فوجهو لي باينين فيه الخبشات فخذو وجنب عينو.. \n\nبراء:(كيحك مؤخرة راسو) ماشي شي حاجة.. غير كنت كنلعب مع امينو \n\nرؤيا:ويدك! واش عضك! \n\nبراء:(شاف فيدو لي مزالة بالفاصمة) لا غير تجرحات فاش كنت كنلعب معاه\n\nرقية:نتين داك سلوgي هو لي أيخرج عليك\n\nبراء:ههه ماشي شي حاجة ا رئوشتي هه\n\nهنية:زيد تفطر اولدي\n\nبراء:انطلع ندوش بعدا\n\nفراس:مزال ما عوال تمشي معايا للشركة\n\nرؤيا:خلي الولد يرتاح شوية هاء.. عام ونص وهو فتمارة خليه غير يتنفس\n\nفراس:ومالو الا خدم ما ايتنفسش\n\nرؤيا:لا خليه.. يكفي تينا ما كنشبروك غير بزز\n\nبراء:ههه ولا عليك الواليد.. اليوم إن شاء الله نمشي معاك\n\nرؤيا:(شافت فبراء بطرف عين) لي كيحن كيتمحن.. الله يتاوي سعيد على سعيدة غير كنبغي نضيع الحجرة معاكم\n\nبراء:ههه يله انخليكم\n\nقلب الدورة خارج بحالو.. ما شافش فيها عكس هي لي كانت كتشوف فيه وساهية كتفكر فالهضرة دسعد وبالها مشطون.. \n\nاما هو فيله قلب الدورة تبدلو ملامحو المتبسمة لملامح باااردة.. ومحى الابتسامة الصفراء لي كان راسم وعقد حجبانو بنظرة جدية.. وطلع لبيتو معصب غير مع شراوطو.. ما ناعسش الليل كامل وزيد عليه راسو ضارو.. زول الفونيص رماهم وطلع تيشورط رماها وبانو تقاسيم جسمو لي مرسوم عضلة عضلة بظهر عريض مقسوم فالنص..شاف فيدو لي ملوية فالفاصمة عاقد حجبانو..ومشى بالو كيشوفها قدامو شادة فيدو وجالسة حداه كداويهالو.. زاد عقد حجبانو كثر وبدا كيحلها وينتر فيها ساخط ورماها فالارض.. زول صبردين برجلو.. ودخل للحمام يدوش.. \n\nخرج بعد مدة بفوطة علي نصو كيمسح شعرو وهو يسمع تيلي كيصوني.. قرب كيطل شكون وهو يبانلو إسم سعد.. غير شافو كحل بلعمى وكرز علي فمو.. خلاه كيصوني ومشي كيلبس عليه ساخط وغير كيشنت وتيلي مزال كيصوني دارلو الشقيقة.. كيقطع الخط ويرجع يصوني حتا طلعلو زعاف وقلب وجهو للجنب كيسوط وتمشى جيهتو مطلع حاجبو لابس غير السروال ولفوق عريان.. حط يدو فجيبو وهزو كيجاوب بدون نفس وصوتو مبحوح.. \n\nبراء:الو! \n\nسعد:براء! صافا! \n\nبراء: شنو بغيتي! \n\nسعد:(توتر من لهجتو فالهضرة معاه) اححم.. واش يمكن نتلاقاو هاد نهار\n\nبراء:وعلاش! \n\nسعد:باغي نهضر معاك \n\nبراء:(كيحك لحيتو مفقوص)وفاش بالسلامة!! \n\nسعد:نتلاقاو وتعرف! \n\nسكت براء ما جاوبوش كيلعب بلسانو وسط فمو.. شك بلي باغي يهضر معاه علي تالا او نقولو متأكد..\n\nسعد:ألو!! براء كتسمعني! \n\nبراء:الصمت\n\nسعد:ألو!! \n\nبراء:اوك.. فين! \n\nسعد:كافي ***** من دابا نص ساعة مزيان؟ \n\nبراء:اوك\n\nقطع عليه ورمى تيلي فوق لكوافوز ودار كيلبس عليه ساخط.. \n\nسالا لباسو وتم خارج من البيت ومع الحلة دالباب كيلقاها قبالتو كانت ناوية دخل لبيتها.. وقفات كتشوف فيه وترمش وهو عاقدهم حتا نطقات.. \n\nتالا:(ابتسامة) كيبقات يديك دابا! مزيانة! \n\nبراء:الصمت\n\nتالاسين:(توترات من نظرتو العابسة ليها) علاش زولتي بيندا (الفاصمة)!!! كون خل.. \n\nخلاها كتهضر وجر الباب زدحها وعطاها بالظهر غادي وكيزرب فلمشية.. وخلاها غير كترمش ودور فعينيها.. وقلبات الدورة حتا هي دخلات لبيتها.. \n\nهبط كيجري فالدروج وخرج بلا فطور بلا والو.. راسو الطبولة كيضربو فيه بقوة لحريق.. ركب فسيارتو كسيرا وزاد.. وما وقف حتا وصل للكافي لي داير معاه فيه.. نزل هاز راسو وتم داخل كيقلب عليه بعينيه حتا كيشوفو وقف كيشيرلو من بعيد.. وتمشى جيهتو هاز خنافرو لسما وحجبانو معقودين ووقف عليه حاط يديه فجيابو.. \n\nبراء:سلام\n\nسعد:(مدلو يدو) صافا! \n\nبراء:(شاف فيديه مطولا وعاد جبد يديه من جيبو وسلم عليه) الحمد لله.. فاش باغيني\n\nسعد:جلس بعدا اصاحبي مالك ههه\n\nقلب وجهو لجنب كيصبر راسو ورجع جلس.. موكي ظهرو على الكرسي وطالق يدو فوق الطبلة كيضرب فيها بصبعانو وكيطلع فسعد ويهبط.. \n\nبراء:ها حنا جلسنا.. شنو! \n\nسعد:(حك شعرو بتوتر) هههه مزروب اصاحبي.. مالك\n\nبراء:عندي شغلي\n\nسعد:(ضحكة صفراء متوتر من طريقة هضرتو) هههه اوك.. اندخل فالسيجي نيشان\n\nبراء:الصمت وكيشوووف فيه\n\nسعد:اححم.. الصراحة انا بغيت نهضر معاك على لبارح.. يعني عليا انا وتالاسين\n\nبراء:شاف فيه بنظرة حادة\n\nسعد:شوف أبراء حنا صحاب وخوت قبل ما نكونو ولاد الخالة.. وانا ما باغيش ندير شي حاجة مور ظهرك ولي تخليك تقلق مني.. نتا صاحبي وعارفك اتفهمني وتعذرني.. البارح فاش شفتيني جالس مع تالا عارفك تقلقتي مني.. ولكن ما تفهمنيش غلط.. انا الصراحة من شحال هادي وانا كتعجبني تالا وما قدرتش نفتح هاد الموضوع لا معاها لا معاكم حيث كنت كنقول مزالة صغيرة.. مي انا دابا نويت المعقول..وكنت باغي حتا نهضر معاها هي لولة ونعرف رأيها عاد نجي ونطلبها منكم وداكشي لي شفتي البارح.. \n\nسكت كيشوف ردة فعلو وبراء مزال بنفس النظرة ونفس الجلسة ورجع كمل.. \n\nسعد:انا كنبغي تالاسين..ونويت معاها لحلال وحتا هي ما عندها حتا شي اعتراض.. وبما انك خوها لكبير وصاحبي قلت نهضر معاك نتا لول ونتا لي اتفهمني كثر..والا كتاب نويت نجي نخطبها رسمي من داركم مي بغيت نقولهالك هو لول.. (سكت كيتسناه يهضر ووالو) شنو قلتي!!! \n\nقلب وجهو براء لجنب كيضحك ويحك فلحيتو ويلعب بلسانو ففمو.. ورجع شاف فسعد كيتبسم مفقووووووووص.. \n\nبراء:(بسخرية) شنو قلت ههه ها شنو قلت\n\nجمع الضحكة فلبلاصة وناض وقف بلا بسم الله وهز القبضة ديالو نزل عليه بيها للحنك خلخلولو حتا طاح من الكرسي.. ووقف مخرج فيه عينيه سااااااخط وصدرو طالع هابط وسنانو كيتغززو عليه ولاخور طايح شاد فحنكو ما عرف راسو الدقة منين جاتو.. \n\nبراء:(بغضب) لولة هاديك ماشي ختي.. الثانية ما تبقاش دور بيها... والثالثة حنا ما بقينا لا خوت لا صحاب 😡😡\n\nشاف فيه حاااااااقد وخلاه طايح كيبرقق فيه وخرج مخلي بنادم غير كيشوف.. ركب فسيارتو وقصد نيييشان الفيلا مغزف وكيقول غير فوقاش يوصل عندها...\n\nدخل كيقلب عليها وما كيشوفش الطريق قدامو.. سخط صاااافي وما بقالو فين عاد مزال يصبر.. عينيه لعافية كتشاير منهم وهو كينهج.. طالع هابط كيقلب عليها حتا قالولو راها فكوزينتها وهبط نيييشان قاصدها..\n\nكانت هي سادة عليها الباب وخدامة على شي كوموند جديدة.. وقبالتها طابليط فوق لبوطاجي خدامة بيه لايف.. كتخدم وتشرحلهم كيفاش كتخدم وتجاوبهم على اسئلتهم.. ومع ديجا عندها متتبعين بزاااف وكيتسناوها غير امتا تحط شي حاجة او تعمل لايف فكانت نسبة المشاهدين بالألاف.. جامعة شعرها بضفيرة سبولة مع شوميز فزيتي فاتح وسروال ابيض.. ومنغاااامسة فخدمتها ولايف ديالها و كتقطع فالخضرة قدامها.. حتا كتفرع عليها الباب ودارت مخلوعة تشوف شكاين وفيديها الموس لي كانت تقطع بيه وهو كيبانلها داخل شااااعل.. \n\nتالاسين:براء!!!!!! \n\nقبل ما تكمل او تفهم كان واقف قدامها وجهو حمر ايطرططق.. وشدها من دراعها وجبدها حتا تساطحات مع صدرو وخرج عينو فيها بغضب وهو لاصق فوجهها. .وبدا يهلل ولايف مزال مطلوق.. \n\nبراء:شنو هادشي لي سمعت همم! \n\nتالاسين:(خلعها) اي يدي ضريتيني ابراء\n\nبراء:شنو هادشي شنووووووو! باغة تزوجي!\n\nتالاسين:شني!! \n\nبراء:باغة تزوجي بسعد هااااا هضري!!! باغة تزوجي بيييييييه (زير على دراعها) \n\nتالاسين:(تقصحات) انهننن اي يديييي قصحتيني\n\nبراء:(صعر) تقصحتيييي!!! (حط صبعو علي قلبو) وهذا لي كيتحرق شنوووو ندير فيه شنوووووو! هذا لي هادي سنيييين وهو يتحرق وصاااابر شنو ندير فيه هضري!! شنوووو! \n\nتالاسين:شني كتقول! علاش كتهضر! رخي من يدي ابراء! \n\nبراء:وااااااااااش نتي مكلخة! وااااش ما كتفهمييييش!! (حط صبعو علي راسها كيدفعو) شنوووو عندك هنا شنووووو! وااااش عورة! ما كتحسييييش! \n\nتالاسين:علاش كتغوت دابا! ما فهمت والو!!! \n\nبراء:(بصوت خافت) ما فهمتيش! (غوت) علاااااااااااااش نتي فووووقاش كنتي كتفهمي!! \n\nجرها عندو لصقها معاه كثر حتا خرجو عينيها وما بقى كيفصل بينو وبينها سوي سنتيميترات وهي هازة راسها باش تشوف وجهو.. \n\nبراء:شوفي فعيني!! شوفي فيهم مزياااااان.. شنو كتشوفي هاااا شنو! \n\nبقات معلقة وكتشوف فعينيه.. ما عرفات راسها باش تبلات.. ما فاهماهش علاش كيهضر ولا علاش معصب.. زعما هادشي كامل غير حيث قالو سعد باغيين يتخطبو!!.. عينيها فعينيه ونفسو كضرب فوجهها سخونة وهي كتعوج فيديه باغة تفك يديها.. \n\nتالاسين:(بصوت خافت) ما فهمتكشي علاش كتهضر!!! \n\nطلق منها وعطاها بالظهر كيمشي ويجي وكيدوز يدو على وجهو وراسو وكيضحك بالفقصة وهي غير كترمش فيه.. \n\nبراء:ما فهمااااتش ما فهماتش ههههههه \n\nرجع وقف قدامها كيهضر ويعبر بيديه مغلغل طالعلو لخز... \n\nبراء:شنو ما فهمتيييش شنو!! واش مزالة ما فهمتييي بلي هذا (حط صبعو علي قلبو) كيضرب غييير ليك... واش مزالة ما فهمتي بلي هذا (حط صبعو علي راسو) ما كيفكر غييييير فيك.. واش مزالة ما فهمتي بلي انا مااااااااااشي خوووك.. وعمري نكون خووووك.. واش مزالة ما فهمتي بلي عيني ما كيشوفو حتاااا وحدة من غيييرك.. واش مزالة ما فهمتي بلي كنبغييييييييييييييييييييك!!! \n\nغوت وسكت كينهج وكيشوف فعينيها قلبو ايسكت.. وهي واقفة جااااامدة وعينيها ايخرجو من بلاصتهم مصدومة.. وكلمة كنبغيك كتعاود فوذنيها ما قادراش تيق.. ما يمكنش!! لا أكيد كتحلم! ما تحركات ما نطقات فقط كتشوف فيه مبهوضة حالة فمها.. \n\nبقي ساكت كينهج وصدرو طالع هابط.. واخييييرا قالها وخرج ما فقلبو.. بقي كيشوف فيها تهضر ورجع قرب منها هو كيشوف وسط عينيها ويهضر محروووووق.. \n\nبراء:عييييت وانا كنتسناك تفهمي ما بغيتي تفهمي.. تضبرت بالصبر وانا كنتسناك تحسي بيا ما بغيتي تحسي.. مكلخة ولا ما باغاش تفهمي ولا فاهمة ودايرة راسك هبيلة ما عرفتش!! كان ضروري نهضر هااا واش ضروري!!كان ضروري نقولهالك فراااااا !!!! كلشي عاق وفهم ونتي ما بغيتي تفهمي راسك... وكتكمليها قالتلك خوويا!!! الاااااالة انا ماشي خوووووك.. سمعتي ماااااشي خوووك... ما تراضعنا ما خرجنا من كرش وحدة باش نكون خوك سمعتييييييي!! \n\nتالاسين:(شافت فيه كتمتم مصدومة بحال الا صرفقتيها)\n\nبببب.. براء.. شششش ششني كتقول!! نتينا راك خاي!!!\n\nزير على عينيه مغمضهم وكرز على سنانو..حتا بان الفك ديالو من الجناب.. وزير على القبضة ديالو.. كتلعبلو على اعصابو ببرودتها وتبوهيلها لي ما عرفو واش بصح ولا بلعاني.. زفر بقوة من مناخرو ونطق وهو كيبرك على الحروف وينطق كلمة كلمة مغززززف.. \n\nبراء:أنااا.. ماااشي...خوووك..(حط يدو على دراعها كيمخض فيها) وااا مااااشي خووووك.. منين كتفهمي منيييييييين!! \n\nبقات ساكتة وكترمش فيه.. جاتها اللقوة مزالة ما تيقات وضربات طم كتشوف فيه وهو صاعر قدامها.. \n\nبراء:(عطاها بالظهر كيدوز يدو على راسو) كي ندير نفهمها اعباد الله كي نديييييير (دار عندها) انا وياك ماشي خوت سمعتي.. وااااا ما كانشوفش فيك ختي اعباد الله.. باش نشرحهالك بااااش.. انا عندي خت وحدة سمعتييي وحدة وهي بيساااان.. نتي ماشي ختي وعمرك تكوني.. واش اعباد الله كاين شي حد كيبات يحلم بختوووو هااا هضري! واش كاين شي حد كيحلم بولادو مع ختوووو! واش كاين شي حد كيتمنى يتجمع مع ختو ففراش وااااااحد.. (دار على غفلة جر داكشي كاااامل لي على بوطاجي جابو فالارض منهم طابليط) اععععععععععععع علاش باغة تصعريني علااااش\n\nوقف كينهج مخرج عينيه وكيمسح على وجهو وهي مزالة كما هي.. ما كتحرك ما كتكلم فقط كتشوف فيه مخرجة عينيها..\n\nبراء: فهميها ودخليها لهناااا.. نتي ما كتخرجيييش من هذا (حط صبعو على راسو) عششتي فهمتيها سكنتييييي هنااااا.. فايق بالي معاك.. ناعس بالي معاك.. واااا عباد الله كنبغي غير نغسل وجهي كنشوف هااااد الحرقات لي فيدي كنتفكرك.. كل صباح خاصني نتفكرك.. نبغي نلبس ساااعتي نشوف يدي نتفكرك.. نبغي ناااكل نشوف يدي نتفكرك.. ما كتمشيش من بالي حتا دقيقة وتجي نتي تقوليلي خوووويا.. \n\nتالاسين:ووو..ووا واش عارف راسك ششش.. ششني كتقول!!! \n\nبراء:(قلب وجهو لجنب كيصبر فراسو) علاش مصرة تحسسيني بلي كندير شي حاجة حرام ولا مستحيل تكون!! \n\nتالاسين:راه هادشي لي كتقول فيه اصلا مستحيل.. \n\nضرب ضربة بالقبضة ديالو لبلاكار دالكوزينة حتا مشاو وجاو لماعن لي فيه وغوت ربي لي خلقو.. \n\nبراء:واااااااااااااااااا سكتييييييي..\n\nغوتات هي مخلوعة وجمعات يديها عند وجهها مخبعاه حيث غوت فوجهها.. \n\nبراء:منااااش مصنوعة اعباد الله.. واش باغة تقتلييييني هاااا هضرييييييي هانتي ديريها وتهنااااي\n\nشد على الموس لي فيديها كيبرك عليه بيدو حتا تغرز فلحمو وبدات الدمايات تقطر وجرلها يديها معاه وحط الموس على قلبو.. \n\nبراء:هانتي قتليييني.. يله ديريها\n\nتالاسين:(هرب الدم من وجهها) ييي.. ييدد.. يدددك!! يدك\n\nبراء:دييييييييرييييها.. يله.. ديريها وتهناي وهنيني\n\nتالاسين:(كتجر لموس وتشوف فيديه) رخي أبراء يدك! رخي كتسيل بالدم\n\nحط يدو على عنقها هزلها راسها وحط جبهتو على جبهتها حتا شوكاها.. ويدو مزالة مزيرة على الموس.. \n\nبراء:(بلهفة) شوفي فقلبي! شوفي قلبي اما يدي خليها عليك! داويلي قلبي كيما داويتيلي يدي! داويه اتالاسين.. داويه!! \n\nتالاسين:(تزيرات ودمعو عينيها) رخي ابراء خليني نشوفلك يدك!\n\nبعد عليها وضرب الموس مع الحيط وغوت صااااعر.. \n\nبراء:وااااااااااااااا خلي عليك يدي 😡😡\n\nدار شاف فيها مخرج عينيه وعروق راسو وعنقو كيطلبو شرع بقوة ما خارجين.. \n\nبراء :ما اتزوجيهش سمعتي.. ما اتزوجيهش! ما خاصكش تزوجيه (شدها من دراعها كيمخض فيها حتا طبعو حوايجها بدمو).. نتي ما خاصكش تزوجي شي حد من غيري.. ما خاصكش وما انخليكش.. (عطاها بظهرو غادي جاي) ما انخليكش.. انحماق اعباد الله انحماق.. علاش اتالاسين علااااش.. نتي ما اتزوجيهش سمعتي.. ماااااا عمرك تكوووووني ليه.. مااااا عمرك!!! \n\nخرج عينو فيها كينهج ووجهو حمااااااار ودمو سخن.. وهي واقفة كدمع قدامو فصمت.. وهز راسو وخرج وزدح الباب موراه حتا كانت اتقلع وخلاها هي واقفة حتا طاحت جالسة فالأرض مصدوووومة وكتشوف فنقطة وحدة.. ما بغاتش تدخلها لراس وومزالة ما قادرة تيق.. من ديما حاسباه خوها وعمرها طاحت ولا كانت ليها على البال يكون كيبغيها.. عمرها ردات البال لتصرفاتو حيث حاسبة راسها بحال ختو عليها كيتصرف معاها هكاك وكيعتاني بيها.. وما جاتش فبالها ابدا ابدا بلي اهتمامو كان اهتمام حبيب بحبيبتو ماشي اخ بختو..\n\nبقى ساكت ساكت ونهار هضر النص فالمغرب ضرب بيه طررررر 😌 وهادي هي عمرو حبى ونهار حبى كملو نتوما 😅\n\nتصدمات دبصح.. وعقلها حبس.. يعني كلامو ديال ديك نهار فاش قالها يدفنوني فيها فهماتها صحيحة.. ولكن كانت كتقول مستحيل غير كتخربق ما يمكنش.. واش حتا لهاد الدرجة كانت معمية ليها البصيرة.. هبطات عينيها كتشوف فدمو لي مقطر فالأرض وكلامو مزال كيتعاود فوذنيها.. جالسة فالارض وحاطة يديها على فمها ومرفووووعة.. وما أتفيق من سهوتها غير على الدخلة دبيسان لي وقفات فالباب كتنهج ومخرجة عينيها لحومر وكلها كترجف.. قربات من تالا ووقفات عند راسها.. \n\nبيسان:بصح لي شفت! اتزوجي سعد! \n\nتالاسين:(هزات عينيها فيها بشوية مستغربة) باش عرفتي!! \n\nبيسان:يعني بصح!! \n\nتالاسين:باش عرفتي!! \n\nبيسان:(كتنهج) من لاااايف.. دابا نتينا وسعد اتزوجو! \n\nتالاسين:(حنات راسها) فففف هو طلبني وانا قبلت \n\nمع آخر كلمة نطقاتها مع طاحت بيسان قدامها على طولتها سخفانة.. خرجات عينيها وشهقات مخلوعة وقربات عند راسها على ركابيها كتضربلها فوجهها وتفيق فيها.. وما فهمات حتا مالها.. \n\nتالاسين:(مخلوعة) بيسان!! بيييسان.. نوض شعندك بيييسان!! نووووض\n\nوقفات مخلوعة وغير كتفتف.. كلشي تجمع عليها وشداتها التلفة.. اش هادشي واش هاد نهار واش هاد الحالة.. كتقلب على الكاس وتلفات عليه حتا فين هو.. وفلخر عمرات يديها بالماء وحنات كترشها وتطبطب على خذها باش تفيق.. حتا كيتم داخل جهاد كيفرنس وغير شاف داك المنظر وهو يتخطف من وجهو لون وقرب من ختو مخلوع..\n\nجهاد: بييييسان!! شنو واقع.. شنو واقعلها.. بيسان حلي عينك.. بيسان!!! شنو واقع معاها! \n\nتالاسين:ما عرفت ما عرفت انهننئ اههئ كانت كتهضر معايا حتا طاحت\n\nجهاد:بففففف (حنى هزها وجاتو ثقيلة) زمر نقصي من الماكلة\n\nطلعها كيتعافر معاها حتا وصلها لبيتها وتالا موراه كتجري.. حطوها فبلاصتها وتجمعو عند راسها.. جاب قرعة دلعطر كيرش فيدو شوية ويقربها لنيفها حتا بدات كترمش وتعقد فحجبانها..وحلات عينيها بشوية كتشوف فجنابها دايخة.. \n\nتالاسين:(بلهفة) بيسان حبيبتي شعندك! شني وقعلك اهئ اهئ واش لباس!! كي كتحسي براسك مزيانة دابا!! \n\nبيسان:اي راااسي.. فاين يانا!! \n\nجهاد:كيبقيتي صافا! كتحسي براسك مزيانة! \n\nبيسان:دايخة شوية.. شني وقعلي! \n\nتالاسين:ما عرفت اختي.. كنت واقفة كتهضر معايا حتا طحتي.. خلعتيني عليك ابيسان والله\n\nشافت فيها بيسان كتفكر.. وهي تستوعب وتقاد دماغها وعقلات على ما شافت وسمعات فلايف.. وهي تبلق عينيها حابسة الدمعة بزز.. وكتشوف فتالا بعيون متحسرة كأنها كتعاتبها.. \n\nتالاسين:(شداتلها يديها) واش مزيانة اختي! \n\nشافت فيدين تالا ورجعات شافت فيها ورسمات ابتسامة بزز على وجهها ما قادراش تحبس الشهقة.. وجرات يديها من يد تالا مسحا بيها عينيها وهي كتضحك.. \n\nبيسان:والو غير لعيا.. بايتة قصارة ما نعستشي مزيان ويمكن طاحلي طونسيو\n\nجهاد:يييييه نتي يطيحلك طانسيو وانا طيحيلي صحتي.. شوفي نتفاهمو.. يا نقصي ماكلة.. يا ما تبقايش تسخفي الله يرحم باك ولااا سخفتي سخفي فبلاصتك.. قسمتيلي ظهري عاد وصلتك.. \n\nبيسان:(ضحكات بزز) ياك بعدا هههه\n\nتالاسين:نجيباك شي حاجة اختي.. تاكل تشرب.. شني نعملك\n\nبيسان:ههه والو بغيت غير نعس هاد ساعة\n\nجهاد:ايوا سهطي..(باسلها جبهتها) رتاحي الكارثة\n\nبيسان:(تبسماتلو) واخة\n\nتالاسين:يانا انبقى معاك حتا تنعسي\n\nبيسان:هه لا بلاش.. يانا اندخل ندوش ونخرج نعس.. ما عندك لاش\n\nتالاسين:مأكدة ما فيك والو!!! \n\nبيسان:والله\n\nتالاسين:(تنهدات وباستها) الله يشافيك احبيبتي.. يله انخليوك.. ارتاحي\n\nتبسماتلهم.. وخرجو هما خلاوها وهي متبعاهم.. ويله سدو الباب وهي تحط يديها بزوج على فمها كتحاول تشد البكية لي ما بغات تشد.. عينيها كيقطرو بالدموع والشهقة كتخرج منها بحال الا قلبها كيزهق وروحها أطلع.. عضات على كف يديها لي سادة بيه فمها بقوة والبكية ما بغاتش تحبس.. بغات تحماق وهي كتخايلهم بزوج.. تالاسين ختها وهو الراجل لي تمنات.. شكون تلوم.. تلومها هي ولا تلومو هو ولا تلوم راسها.. لا هي كانت عارفة ولا هو كان عارف ولا هي قدرات تنطق وتخرج ما فقلبها.. حاسة بالدنيا ظلامت فوجهها وقلبها كيتقطع ما قدراش تخايلها.. \n\nبيسان:علااااش أربي علااااش اهههئ اههئ اههئ أربييييييي وكنبغيييه اهئ اهئ علااااش ما بغانيشي يانا علااااش اهههئ اهههئ \n\nطاحت فبلاصتها كتعوج وتبكي وتقول ما بكات.. تخشي راسها فلمخذة وترجع تهزو كتطلع النفس لي تقطعات فيها.. شعرها لصق على وجهها بلبكى وعينيها قطرة دالدم بقوة لحمورية.. وهي كتعصر وتعض فيديها بغات تسطى...\n\n🍃 \"قالو ان هناك من الحب ما قتل..\n\nوانا أقول ان الحب سفاح القلوب بلا جدل..\"🍃\n\nخرجات من عندها مرفووووعة ودخلات لبيتها.. تلاحت جالسة على جنب الناموسية كتشوف قدامها ساهية.. وكترجع السينتة لور.. لأيام كانت كتدرو على غفلة تلقاه كيشوف فيها.. لأيام كانت كتوقعلها شي حاجة كتلقاه واقف عند راسها كيداويها.. لأيام كانت كتطلب شي حاجة كتلقاه جابهالها قبل ما ترمش عينيها... كتفكر وتفكر وتفكر حتا ضرها راسها وشداتو بين يديها حانياه علي ركابيها مزيرة عليه.. حتا هزاتو وهي مخرجة عينيها ومبهوضة.. \n\nتالاسين:اواعدييي.. لايف!!!! \n\nناضت واقفة حاطة يديها على فمها كتفكر فلايف لي كان خدام والمنظر لي شافوه كاع الناس.. وهبطات كتجري فالدروج لكوزينتها لقات الطابليط مرمي فالارض طافي ومهرسالو الزاجة.. شداتو بين يديه وبلا ما تشعر هزاتو حتا لسما وشعطاتو مع الحيط مشي بياس ديطاشي.. ووقفات كتنهج حاطة يديها على جبهتها.. تلفات ودارت بيها الدنيا.. وهي مزالة واقفة حتا كتسمع تيلي كيصوني.. قربات طلات عليه وخرجو عينيها فاش شافت سميتو.. وهزاتو كتجاوب وكتعض فضفارها وتمشي وتجي فوسط ديك الروينة لي فالكوزينة.. \n\nتالاسين:الو! سعد! \n\nسعد:شنو داكشي شفت اتالا!! شنو داكشي! كيفاش براء! \n\nتالاسين:بففففف حتا نتينا شفتيه! \n\nسعد:(معصب) شكون لي ما شافوش.. المغرب كامل تفرج!! شنو وقع من بعد.. هضري شنو وقع فاش تقطع اللايف! تالا نطقيييي\n\nتالاسين:(قلبات وجهعا لجنب ما حاملاش تهضر) سعد عافاك خليني هاد الساعة ما عارفة راسي من رجلي.. انا بيدي مزالة ما فهمتشي كيفاش وفوقاش.. عافاك بلا ما تزيد عليا يكفيني هاد لفضيحة\n\nسعد:خاصنا نتشاوفو.. وضرووووري\n\nتالاسين:سعد!! عافاك ماشي دابا! \n\nسعد:علاش ماشي دابا! خاصنا نتشاوفو.. خاصك تشرحيلي كيفاش براء كيبغيك!! راه ما بغاتش تدخلي لراس\n\nتالاسين:(زعفات) وشفتيني يانا لي دخلاتلي..شني انشرحلك راه فحالي فحالك ما فهمت والو ومزالة ما فاهمة والو\n\nسعد:ياك ما عجبك الحال!! \n\nتالاسين:(تعصبات) جمع راسك واخة! \n\nقطعات عليه ووقفات كتنهج فبلاصتها.. حطات قبضة يديها علي عينيها كتحكهم.. هزات راسها صفراء ووجها هارب منو دم وطلعات لبيتها مخلية كلشي مرون.. وتيلي فيديها كيصوني وهي ما كتجاوبش... \n\n🍀 🍀🍀🍀\n\nفي إحدى الإقامات الفخمة.. وفدارو لي شاريها ليه بوحدو.. مفرشها على ذوقو بأثاث عصري وحيوطها معلق فيهم التصاور لي كيصور.. جالس فبيتو على جنب ناموسيتو.. يديه مرخيين فوق ركابو وراسو مهزوز فصورتها لي قبالتو.. صورة شادة الحيط بطولتو بعرض زوج مترو تقريبا.. كان صورهالها فيوم عيد ميلادها 18..هازة راسها لسما كضحك وتشوف فالالعاب النارية.. بكسوة طويلة حمراء وشعر كيرلي جامعة فيه النص منفوخ من القدام.. سااااهي فيها وما هواش فهاد الكون...كون يرجع بيه الوقت لداك نهار يقولهالها بلا ما يفكر وما كانش يخلي شي حد يسبقو ليها.. كيفصل فملامح وجهها وعاقد حجبانو.. فاتتو ثورة الغضب وجا موراها البرووووود التااام.. كيعاود سيناريو ما وقع هاد نهار فبالو ويتنهد تنهييييييدة من القلب.. حاسو هم ونزاح مهم خرج لي فقلبو وتهنى.. ويا رييييييتو قدر يخرجو قبل ولكن تذهب الرياح بما لا تشتهيه السفن.. سمع صوت تيلي ديالو.. وفاق من سهوتو وخشا يدو لمطلية بالدم جبدو من الجيب.. طلعاتلو النمرة دجواد.. وجاوب وفصوتو باين مهموووم.. \n\nبراء:الو! \n\nجواد:براء شداكشي اخويا!! واش بصح كتبغي تالا! \n\nبراء:(عقد حجبانو) علاش كتهضر!! \n\nجواد:علاش ما فخباركش.. تالا كانت دايرة لايف.. وداكشي لي وقع بيناتكم كامل تفرجو فيه الناس.. حتا عيطاتلي واحد البنت قلتهالي ودخلت نشوفو... تصدمت اخويا!! \n\nبراء:(حط كفو علي عينو كيبرك عليها ويسوط) بففففففف.. داكشي لي كان ناقص\n\nجواد:خويا! واش بصح كتبغي تالا! وهي بصح اتزوج سعد! \n\nبراء:(خنزر) جواد قلب الساعة\n\nجواد:واخة..فينك دابا\n\nبراء:فداري..مسح داك لايف ما بغيتش أثرو يبقى يبان.. ولا تنشرات شي لعبة عليه مسحها.. ما تخليش سيجي يكبر.. \n\nجواد:مسحتووووو.. ما تخافش الواليد معلمني الحرفة مزيان\n\nبراء:اوك.. بسلامة\n\nقطع عليه خلاه مزال لا ي يهضر.. وشاف فصورتها لي قبالتو مخنزر ومزير على تيلي.. وفجأة.. هز داك تيلي وخبطو مع الارض حتا طارو شقوفاتو.. ما حملش راسو وما حملش الحالة لي وصلها.. الله ينعل بوه حب هذا لي يدير فيه هاد الحالة.. كره راسو وكره حالتو وما بقاش عندو غرام دالخاطر.. ناض زاعف هز تيليكوموند صغيرة برك عليها وهبط معاها ستار بلون الحيط علي صورتها حتا ما بين اتش تبان وسط الحيط.. رمي تيليكوموند فوق الناموسية وتبعها تيشورط ديالو وسروالو ودخل للحمام يدوش بالمَاء بارد يطفي حرقتو..\n\n🍃 من لم يسمع حكايتي..!! \n\nإقترب واسمع لأروي لك محنتي.. \n\nأُعرفك اولا بنفسي.. أنا من على قلبي حَفَرتُ إسم معشوقتي..\n\nوأنا من غرِق حتى النخاع في حب فتاة أَسميتها فاتِنتي..\n\nأنا يا هذا من أَحَبَّ ولم يُحَبْ فازدادت لوعتي..\n\nانا صاحب قلبٍ احترق شوقا من جفاء حبيبتي..\n\nانا من أحببت.. عشقت.. اخلصت.. تمنيت.. وااااااهٍ يا حسرتي..\n\nوياله من حب لعين غير مكتمل يقودني إلا نهايتي🍃\n\n🍀🍀🍀🍀\n\nخرج من لحمام بفوطتو على نصو.. الماء هابط على جسمو فخطوط طويلة وكيتفرق بين ضلوعو.. عينيه ناااعسين بقوة لعيا والقهرة لي فيه.. ما نشف لا حالتو لا والو وتلاح فناموسيتو بفوطتو ناعس على ضهرو ومغمض عينيه باغي ينعس.. يله غمضهم وهو يسمع لفيكس كيصوني.. عقد حجبانو مخيب سيفتو وحط يدو على عينيه وخلاه كيصوني ما باغي يهضر مع حد..بقى كيصوني ويعاود حتا قطع وما عاودش صونا.. يله بدى كيديه النعاس وعينيه بداو يتعسلو وهو يسمع الصوني دالباب.. زير على فكو وتكمشات جبهتو معصب.. ناض تجلس كيسوط ويحك فجبهتو بقوة ما راسو ضارو.. تنهد وناض كيجر رجليه الحفيانين وشعرو كيقطر على جبهتو.. فتح الباب مكره وطالعلو الخز عوال يلقى جواد يبرد فيه.. ويله حل الباب وهو يطلع حاجبو متفاجئ.. لقى باه واقف عاقدهم حاط يديه فجيابو.. طلعو وهبطو وداز فيه خلاه واقف متبعو بالعين مستغرب من جيتو وفهاد الوقت.. رجع سد الباب ودخل تبعو للصالة فين جلس..\n\nفراس:مالك ما كتجاوبش\n\nبراء:(كيحك راسو) بففف ما سمعتوش\n\nفراس:(طلع حاجبو) ما سمعتيهش.. اممم اوك\n\nبراء:انمشي لبس حوايجي ونجي\n\nفراس:سير هانا كنتسناك.. ما تعطلش\n\nبراء:واخة\n\nدخل لبيتو كيحك فجبهتو ما عندو گانة لهضرة.. جبد حوايجو دالدار لبسهم سروال كيطمة خفيف بلومارين وتيشورط بيضة وخرج عند باه لقاه مزال فبلاصتو وباين عليه كيخمم.. \n\nبراء:تشرب شي حاجة! \n\nفراس:لا.. جلس\n\nتنهد براء وجلس قبالتو حاط مرافقو على ركابو وشابك يديه وكيشوف فالطبلة لي قبالتو ساكت.. وفراس كيطلعو ويهبطو حاط صباعو على فمو ومطلع حاجبو.. حتا تنهد وتجلس مقابلو.. \n\nفراس:بصح لي سمعت!! \n\nهز براء راسو عاقد حجبانو شاف فيه متفاجئ ورجع قلب وجهو لجنب معصب وغير كيسوط.. \n\nبراء:مييييغد بفففف\n\nفراس:كتبغيها! \n\nهز راسو فيه كيشووووف فباه وفعينيه شلا كلام.. ولكن كالعادة ما كينطق بوالو وكيفضل يسكت.. تنهد فراس وهو حاس بيه وحك فلحيتو.. \n\nفراس:من فوقاش! \n\nبراء:(كيشوف قدامو ساهي) ما عرفتش بالضبط.. مي شحال هادي\n\nفراس:وعلاش ما هضرتيش\n\nسكت ما جاوبوش.. شنو ايقولو.. ما قدرتش.. ولا خفت ولا شنو ايقولو.. بقى ساكت عاقد حجبانو وهو براسو هاد السؤال كيضرو وما لقالوش جواب.. فهمو فراس ما بغاش يجاوب ورجع تقابل معاه بجدية.. \n\nفراس:دابا نتا سكتي سكتي ونهار هضرتي gلتيها للعالم\n\nطلع براء عينو فباه بحال الا كيقولو بلا ما تزيد عليا ورجع قلب وجهو.. \n\nفراس:شنو gالتلك هي؟؟ \n\nبراء:(بسخرية) علاش ما تفرجتيش\n\nفراس:لا.. غير وصلاتني لخبار\n\nبراء:(طلع شعرو على جبهتو وقلب وجهو) شغتقول.. بحال ديما.. نتا خويا\n\nفراس:(كيحك لحيتو) بفففف مشكيلة هادي.. وهي باغة سعد!! \n\nبراء:(مسح وجهو مغدد) باغاه ولا ما باغاهش.. ما قادرش نشوفها معاه ولا مع غيرو.. ما قادرش الواليد.. \n\nفراس:وشنو عوال دير.. غتخطفها ولا تخليها بايرة حداك ولا تزوج بيها بزز منها\n\nبراء:(كيدوز يدو علي وجهو مغزف وعينيه خارجين) ما عرفتش.. مهم ما تزوجش بيه.. راه نحماااق الواليد والله ما نقدر.. ما نقدرش نشوفها مع شي حد خور.. ما نقدرش\n\nفراس:لا حول ولا قوة الا بالله.. (تنهد) حاس بيك ومزياااان وعارفها قاصحة اولدي.. حاط راسي فبلاصتك وعارفها ما سهلاش.. ولكن ما يمكنش تبقى هاكة.. خاصك تلقى حل\n\nتنهد براء هاز هم الدنيا فوق كتافو ورجع لور تكى ظهرو حاط يديه على جبهتو.. \n\nبراء:الحل؟!! شفتيني لقيتو الواليد وما درتوش! \n\nفراس:سمعني نgولك اولدي.. انا الا كنت انصحك بشي حاجة فهي أنك عمرك تبزز على البنت لي كتبغي شي حاجة... خاصةً راسك.. انا الا كنت ندمت على شي حاجة فهي أنني تزوجت بمك بزز منها.. هي ييييه رجعات كتبغيني وانا كنحماق عليها وكملنا حياتنا ولكن ماشي بالساهل وحتا انا عمري نسمح لراسي على الدموع لي نزلاتهم من عينيها بسبابي.. حتا عرسها ما خليتها تفرح بيه فحال الناس.. ودوزنا شحااال فشدلي نقطعلك حتا وصلنا لي حنا فيه دابا.. ولكن نتا ما تعاودش نفس غلطي.. ما كنgولكش بعد منها.. لااااا حارب وتقاتل عليها وحاول تخليها تبغيك.. الا بغاتك فعمرها تبعد منك.. والا ما بغاتكش فمن الأحسن تبعد عليها نتا.. \n\nبراء:شاف فيها ساكت واصلة بيه لعضم\n\nفراس:الا كتبغيها ما اتبكيهاش.. وتالا راها بنتي بحالها بحالكم وما نبغيش نشوفها مقلقة.. الا بغاتك اولدي فحنايا المسعودين بيكم بزوج.. ولكن اذا كانت باغية سعد وهو باغيها.. (سكت وتنهد بحال الا صعيب عليه يخرجها) خاصك تبعد عليها.. سمعتيني\n\nبراء:شفتيها ساهلة الواليد! اتgولي نبعد أنبعد.. وهانا بعدت.. شكون ينسيني.. شكون ينسيني فيها\n\nفراس:ما ساهلش تنسا.. ويمكن عمرك تنسى.. ولكن لي مستحيل تنساه.. هما دموعها لي تقدر تبكيهم بسبابك.. إلا باغيها خليها هي تختارك.. ماشي تبزز عليها راسك.. والا كانت مكتابالك راه واخة طير لسما وتنزل غتكون ليك..\n\nبراء:الهضرة كتجي ساهلة الواليد\n\nفراس:تيقني.. كنgول هاد الهضرة وقلبي محروق عليك.. راك ولدي وما باغيش نشوفك فهاد الحالة.. ولكن انا نصحتك.. ما نبغيكش تعاود لا فوط لي درت انا.. وما نبغيش نشوف دموع تالا.. حيث لي داز على ديك البنت يكفيها وبزيااادة.. ما باغيش نشوفها مقهورة.. هاديك أمانة ربي عندي حتا يدي مول الأمانة أمانتو.. يتيمة وما عندها حد من غيرنا ودازت عليها المحنة.. وباغي نشوفها حتا هي مرتاحة.. ونتا الا كتبغيها بصح.. اتبغي تشوفها مرتاحة.. سوى معاك سوى مع غيرك\n\nغمض عينو كيكمد حر ديك الكلمة دغيرك فقلبو.. وما زاد حتا كلمة اكتفى بالصمت وفراس كيشوووف فيه.. بقى كيشوف حتا هي وناض وقف كيتنهد.. وقف عند راسو وحط يدو على كتفو وزير عليه.. \n\nفراس:السيجي ما انخليهش يتفضح.. ومك ما انخليش لخبار يوصلها حيث عارفها اترونها.. ونتا فكر فكلامي مزياااان.. هز سيفك وحارب على لي كتبغي.. ولكن نهار سيفك يجرح لي كتبغيها غير حطو ورجع لور.. حارب عليها ماشي تحاربها.. (زير على كتفو) انا مشيت هاد الساعة وداوي يدك.. ما تخليهاش هاكاك\n\nطلق منو وخرج هاز هم ولدو وحاس بحرقتو وعارفها قاصحة عليه وما ساهلاش عليه.. وخلاه هو جالس فمكانو كيعاود هضرة باه فدماغو.. ساهي عاقد حجبانو وكيشوف فالسما لي باينة من الحيط لي كلو زاج قبالتو.. قلبو كيتشوى وما لقى لي يطفي كيتو.. جلس حتا عيا وناض كيجر فرجلسه بزز دخل لبيتو واول حاجة دارها حيد تيشورط حيث ما كيحملش يجلس بيه فدارو.. بقى غير بالسروال.. قلب على كينة دحريق الراس شربها.. ظلم البيت وطاح باغي ينعس وما كرهش ينعس ما ينوض.. حيث بصريح العبارة عيااااا وتقادالو الجهد وكره حالتو.. \n\n🍀🍀🍀🍀\n\nالنهار كامل وهي مخشية فبيتها.. تفكر فهضرتو وتعاود وتزيد تعاود.. ومزالة كدور السينتة وتعقل على شحااااال من حاجة ما كانتش رادالها البال ودابا عاااد فهماتها.. يااااه شحال كانت غشيمة باش ما عاقتش.. شحال من مرة كانت كتنوى وترجع تقول غير تخايل.. ولكن ما صدقوش تخيلات.. صدق بصح كيبغيها.. ولكن شنو دير دابا.. شنو الحل.. هي كتبغيه ولكن ماشي بديك الطريقة لي باغيها هو.. كتبغيه وتعزو بحال شي اخ او شي صديق او انسان مقرب.. ولكن كحبيب ما فكراتش فيه بهاد الطريقة ابدا.. وشنو دير مع سعد لي طلبها.. تكمل معاه!! واذا كملات.. تشعل لعوافي بين ولاد لخالة!! تسمح فيه وهي كتلقى فيه الإنسان لي كترتاحلو.. شنو دير ما عرفاتش.. تلفات ودارت بيها الدنيا وما بقات عارفة ما تقدم ولا توخر.. \n\nداز داك نهار كحل على كلشي.. براء لي كيقاسي وكيتقلب فبلاصتو النعاس هارب عليه.. بيسان لي دمعتها ما نشفاااتش ولا بغات تنشف.. سعد لي ايحماق بالتعياط ولي زابيل وهي ما كتجاوبوش.. وتالا لي كتضرب اخماس فاسداس وتفصل وتخيط ما باغة تجرح حد وما باغة تأدي حد واخة على حسابها.. \n\nناضت فالصباح حاطة حاجة وحدة فبالها.. اليوم اتفري هادشي.. ما تريضات ما والو ما عندها گانة.. قادات مسائلها وهبطات فطرات قبل كلشي ما باغة تلاقى حد حشمانة يكونو شافو لايف حتا هما وعرفو.. وغير سالات هزات تيلي كتنهد ودوزات نمرتو.. \n\nتالاسين:الو.. سعد!\n\nسعد:(معصب) فين كنتي.. علاش ما كتجاوبيش.. من لبارح وانا نعيط ونتي ما مسوقاش مخلياني انحماق!!!\n\nتالاسين:(غمضات عينيها كتهدن راسها) سمعني.. خاصني نشوفك\n\nسعد:اه دابا عاد.. وعلاش البارح ما بغيتيش! \n\nتالاسين:بففف.. شو سعد الله يخليلك صحيحتك صافي.. بغيتي تلاقاني اجي لنفس لكوفي ديال ديك نهار من دابا نص ساعة نكون تما.. ما بغيتيشي على خاطرك\n\nقطعات عليه كتاخذ نفس طويييييل تحبس الغصة لي فحلقها والدمعة لي باغة تهبط.. \n\nتالاسين:يااا ربي.. يااا ربي وقف معايا\n\nتنهدات وتوجهات لبلاكارها.. اختارت حوايج من الطرف لبساتهم وخرجات.. يله فاتت بيت بيسان وهي ترجع دخلات باش طل عليها كي بقات.. دفعات الباب ودخلات.. اابيت كان مزال مظلم وهي مرمية ففراشها ناااعسة وشعرها لي كلو مخبل مغطي وجهها ومعنقة مخدة ومخدة خاشياهابين رجليها.. قربات عراتلها على وجهها كتفيقها حتا حلات فيها عينيها بشوية.. وبانو شحال منفوخين وحومر.. هزات عينيها فتالا شافت فيها بين رموشها ورجعات خشات راسها فلمخدة.. \n\nتالاسين:بيسان.. شعندك واش مريضة.. شعندوم عينيك\n\nبيسان:(كتجاوبها ووجهها فلمخدة) والو.. غير قصرت بزاااف وما نعست حتا لصباح عليها\n\nتالاسين:بفففف نتينا اتخرج على راسك.. نضم وقتك الصحبة شوية هاء\n\nبيسان:اممم ان شاء الله\n\nتالاسين:(باستها) يله نعسي وارتاحي.. انا مشيت\n\nما جاوباتهاش بيسان وبقات ساكتة حتا خرجات وهي تهز راسها من لمخدة كتشوف فالسقف والدمعة سايلة من جنب عينيها وتبعوها خوتها.. تنهدات تنهيدة طلع فيها صدرها وهبط وهزات يديها كتمسح دموعها.. \n\nبيسان:علاش اتالا علاش!! علاش اختي اهئ اهئ اههئ\n\n🍀🍀🍀🍀\n\nجالسة هازة كاس دالقهوة فيديها.. ميلة رججليها للجنب وملاصقاهم وكتشوف من الزاج لي كيطل على الزنقة.. وساهية كتخمم حتا وقف عليها مغوبش.. \n\nسعد:سلام\n\nحطات الكاس ودارت شافت فيه وهو يمدلها يديه.. \n\nتالاسين:(مداتلو يديها) وعليكم السلام\n\nسعد:(جلس قبالتها مضروب من جنب فمو) تعطلت عليك! \n\nتالاسين:لا ماشي بزاف باش جيت\n\nسعد:اوك مزيان\n\nتالاسين:الصمت\n\nسعد:(حط يديه علي الطبلة مربعهم وعاقد حجبانو) دابا شرحيلي.. كيفاش داكشي دبراء.. كيفاش كيبغيك همم! ما بقيتوش خوت\n\nتالاسين:كيفاش وعلاش وفوقاش انا براسي ما عارفاش فبلاااا ما تعذب راسك وتسقسيني\n\nسعد:(زعف) وشكون ايعرف!! انااا! علاش نتي عمرك رديتيلو لبال!! مالو فليلة ونهار بغاك ولا شنو! \n\nتالاسين:(ساهية كتشوف فالزاج) ماشي فليلة ونهار.. انا لي كنت معمية\n\nسعد:بفففففف.. اوك اتالا ماشي مشكيل..نتي ما عندك حتا دخلة فيه هو لي بغاك ماشي نتي.. اولا!!!! \n\nتالاسين:(فهماتو وشافت فيه بجدية) براء معزتو فقلبي بحالو بحال جهاد ولا جواد.. كنبغيه كيما كنبغي اي واحد من عائلة سلطان اوك \n\nسعد:فهمتك ولكن هو ما باغيش داك الحب هذاك.. هو طامع فغيرو\n\nتالاسين:ما ايلقاهشي عندي\n\nسعد:اوك.. (شد يديها بين يديه) سمعيني اتالا.. بما أن القضية وصلات لهنا فما بقالنا فين نزيدو نعطلو بزواجنا.. انا انهضر مع الواليدة اليوم وهي اتكلف.. ما خاصناش نزيدو نعطلو بيه.. والصراحة ما بقيتش باغيك تجلسي فديك الدار معاه وانا عارف شنو تحت راسو\n\nشافت فيه مطولا ساكتة وهو كيتسناها تهضر.. حتا جرات يديها من بين يديه وقلبات وجهها للجنب ما باغاش تشوف فيه.. \n\nتالاسين:على هادشي بغيت نهضر معاك\n\nسعد:حتا نتي كتفكري بحالي ياك.. خاصنا فهاد الشهر نساليو هادشي\n\nتالاسين؛ (تنهدات) لا أسعد.. من دابا لفوق (سكتات شوية) ما بقاتشي شي حاجة اسمها حنا.. ويانا وياك سالينا قبل ما نبداو\n\nشاف فيها كيستوعب ورجع كيضحك بشوية.. \n\nسعد:بركة من لمزاح ههه.. خلينا كنهضرو فالصح دابا\n\nتالاسين:ما كنتمازحش كنهضر دبصح\n\nسعد:(زعف) كيفاش بصح كيييفاش! شنو زعما انا وياك صافي! ياك هضرت معاك وكنت قابلة شنو تبدل.. شنو هااا هضري\n\nتالاسين:(بهدوء) اول حاجة بلا ما تغوت واخة.. وثاني حاجة.. يانا قبلت اه ولكن قبل ما يوقع كاع هادشي.. شوف فيا أسعد.. نتينا وبراء ماشي زوج غراب باش نعمل عين ميكة عليك ولا عليه.. نتينا وياه ولاد لخالة فهمتي شني هي ولاد لخالة يعني فحال لخوت.. وما نرضاهاشي لراسي نفرق لخوت ولا نشعل بيناتهم لعوافي.. ولبارح شفت يله هضرت معاه شني عمل.. وبانلي حتا هاد الضربة لي فوجهك هو سبابها.. \n\nسعد:(شاف فيها عاقدهم وكارز على يديه)ماشي شغلك نتي.. خليني مني ليه\n\nتالاسين:شغلييييي قالك ماشي شغلي.. كلشي وقع بسبابي وكلشي انساليه بيدي.. هو ييه حتا واحد فينا ما ايرجع يتصرف عادي كيما كنا قبل بحال الا ما كاين والو.. مي على الاقل ما انكبروشي القضية.. نتينا وبراء فحال لخوت اسعد.. ما خصكومشي تخسرو بعضكم على قبلي.. ما نقبلاشي وما نرضاهاشي.. كنتمنى تفهمني.. يانا وياك هنا وحبس..\n\nبقات كتسناه يهضر وهو كيحقق فيها ويلعب بفكو.. رجع قلب وجهو لجنب حاط يدو تحت ذقنو ورجع شاف فيها.. \n\nسعد:دابا نتي شنو يحسابك راسك.. اتقوليلي بعد افلان انبعد!! اتقوليلي سالينا نساليو!! ايوا الالة لا.. انا منين خذيت موافقتك صافي ما انتراجع حتا ناخذك.. وخاااصة على سبب بحال هذا.. \n\nتالاسين:دابا نتينا غير باغي تعقد القضية ياك!\n\nسعد:القضية داك خينا لي عقدها وجا خشى كرموصتو وسطنا\n\nتالاسين:دابا يانا ولا نتينا ولا هو ما كينشي الفرق.. المهم هو ان هادشي خاصو يحبس فهمتي\n\nسعد:ما ايحبسش اتالا.. ماشي الا قلت نتي ايحبس ايحبس\n\nتالاسين:(عقدات حجبانها) سعد.. بلا ما تصعب القضية\n\nسعد:نتي لي كتصعبيها.. انا طلبتك وقبلت علاش تقلبت دابا! وهاد القضية ديال انا وبراء خوت ما داخلاليش لدماغ.. الا كنتي باغاني ما شغلك فحد\n\nتالاسين:(زفرات قالبة وجهها) يانا قلت لي عندي.. ونتينا تعرف دابا\n\nسعد:(حط يدو على يدها) تالا.. واش ما كتبغينيش! \n\nشافت فيه مطولا وهو مفيكسي نظرتو على عينيها.. بنظرة متلهفة وخايفة فنفس الوقت من جوابها.. تنهدات كتصبر راسها ونطقات.. \n\nتالاسين:كنبغيك او لا لا.. هادشي ما ايبدل والو (جرات يديها ووقفات) بسلامة اسعد.. تهلا فراسك\n\nبغات تمشي وهو يوقف قبل ما تحرك. جرها من يديها.. \n\nسعد:(مخرج عينيه) ما اتمشيش.. ما انخليكش.. هادشي ما حبسش هنا وعمرو يحبس\n\nتالاسين:(نترات دراعها) ماشي لخاطرك.. \n\nعطاتو بالظهر كتزرب فالمشية خارجة بحالها.. وخلاتو هو موراها ايحماق بغى يتسطى.. ركبات فالاوطو ديالها كترجف ومزيرة على الفولون وكتشوف قدامها.. وبشوية بشوية خلات دموغها يهبطو وتطلع معاه شهقتها.. كتبكي وتمسح وترجع دمع عاود.. هزات راسها قبل لا يخرج ويلقاها مزالة تما.. وديمارات الاوطو وهي كتغزل والدموع كيهبطو بلا شوارها.. \n\n🍀🍀🍀🍀\n\nناضت بيسان من فراشها.. كتفكر فحالتها وفحالة خوها كي اتكون حتا هو.. هازة دبيلة ليها وليه.. حيث عارفاه شحال كيبغيها ويمكن كثر ما كتبغي هي سعد.. كتفكر فيه وفيها وفسعد وفتالا وفهاد لحريرة لمحرحرة لي طاحو فيها.. ما قادرة تلوم حد ولا تحقد على حد.. لا تالا لا سعد.. حيث عارفة تالا كون كانت عارفة بحب بيسان لسعد عمرها تقبل تكون ليه.. واخة على حسابها.. عارفة بلي سكاتها هي وبراء هو لي وصلهم لهاد لحالة.. هي خبعات على ختها اقرب الناس ليها وهو خبى فقلبو وخلا غيرو يسبقو ليها.. خذات نفس عميق وناضت من بلاصتها دخلات للحمام.. وما هي الا دقائق خرجات مدوشة.. نشفات شعرها وقادات حالتها ولبسات عليها وخبعات وجهها الذابل تحت القليل من الماكياج.. حتا وجدات راسها وناضت هزات تيلي ديالها.. \n\nبيسان:الو!.. صافا!.. الحمد لله.. فاينك خاصني نشوفك!؟.... خاصني نهضر معاك.... صافي واخة\n\nقطعات وهزات صاكها وخرجات بحالها.. ركبات فالاوطو ديالها وتحركات.. عقلها مرفوع وحابسة دموعها بزز.. \n\n🍀🍀🍀🍀\n\nكان ناعس من بعد ليلة طوييييييلة ما نعس فيها حتا صلى لفجر وصبح الصباح.. مجبد على ظهرو وحاط يديه علي جبهتو.. ناعس بسروالو دالكيطمة لي نازل كيبان من تحت منو لبوكسور ومن الفوق مخلي صدرو كيضرب فيها لهواء.. ملامح وجهو مكروزة وباين فيه لعيا.. كان غااارق فنعاسو حتا كيضرب الصوني دالباب وفيقو.. زفر من مناخرو وهو مزال مغمض عينيه.. مال على جنبو وحط لمخذة على وذنيه وخلاها كتصوني.. عيا صابر وكيتسني الصوني يحبس ويرجع ينعس.. ما قادرش ينوض من بلاصتو.. عيا هو ولي كيصوني ما بغى يعيا.. حتا ناض تجلس ورمى لمخذة ساخط.. مع ناض تجلس مع عطس عطسة ونيفو حمر كيشمر بيه.. تروح فاش دوش بالماء بارد ونعس حدا لكليمة عريان.. ناض وقف ساخط عاقد حجبانو كيحك فعينيه ويشمر بنيفو وشعرو هابط على جبهتو.. والصوني مزال كيضرب مرة مرة.. قرب للباب وفتحها بالجهد مخنزر وطاااالعلو لخز لراس..\n\nفتح الباب ساخط ومع حل الباب مع حل عينيه.. تفاجئ بيها قدامو.. عقد حجبانو ودوز يدو على عينيه ورجع شاف فيها كيتأكد.. لقاها هي لي واقفة قدامو.. حانية راسها وكتشوف فجنابها حشمانة تشوف فيه وهو ما لابس والو من لفوق وغير كدور فعينيها وخذوذها حمارو وطلعاتلها التزنيكة.. وهو واقف قابط فيد الباب وكيرمش فيها ويستوعب شنو جابها لهنا..\n\nفنفس الكافي كان سعد مزال جالس كيحك فلحيتو معصب ويشوف فالزاج وعينيه على الساعة.. عاقد حجبانو حتا طلبو معاه الشرع وغير كيسوط ويزفر قانط غير مع حوايجو فحال الا جالس على الشوك وبالو كلو مع تالاسين ومع الهضرة لي دارت بيناتهم.. حتا هز عينيه وشافها واقفة فالباب جميلة كعادتها واخة باااين عليها الضيم واخة عيات تحاول تخبي فيه.. شيرلها بيديه حتا شافتو ورجع حنى راسو وهي كتقدم عندو بخطى بطييييييئة وراسمة ابتسامة مزيفة على وجهها.. وقفات عليه كترمش بعينيها لكبار وشعرها مطلوق ومجموع من جناب.. وبصوت هاادئ صعيب باش خرجاتو مور التنهيدة لي تنهدات مداتلو يديها ونطقات..\n\nبيسان:سلام!\n\nسعد:(وقف تبسملها ابتسامة بلا خاطر) اهلا.. صافا!\n\nبيسان:الحمد لله.. نتينا!!\n\nسعد:(تنهد) نقولو الحمد لله.. جلسي!\n\nتبسماتلو ابتسامة خفيفة وجلسات مقابلة معاه..\n\nسعد:شنو تشربي\n\nبيسان:والو.. ما يحتاجشي\n\nسعد:لا ما يمكنش.. (عيط للكاغصون) \n\nالكاغصون:تفضل اسيدي! \n\nسعد:قهوة حليب بلا سكر..\n\nالكاغصون:مرحبا اسيدي\n\nمشا الكاغصون ودار تقابل معاها لقاها كتشوف فيه باستغراب.. \n\nبيسان:باش عرفتيها كتعجبني وبلا سكر\n\nسعد:ماشي شي حاجة صعيبة نعرفها اولا! \n\nبيسان:اه.. بصح\n\nسعد:(تقابل معاها بجدية) ايوا.. فاش بغيتيني! \n\nبيسان:(تبسمات كتشوف فجنابها وتحك يديها بتوتر) احم.. شفت لايف! \n\nسعد:(ضحك بسخرية) وشكون ما شافوش!! \n\nبيسان:(سرطات ريقها وهزات عينيها فيه بأسى والدمعة قرييبة وتنزل) بصح كتبغي تالا وباغي تزوجها! \n\nسعد:(قلب وجهو لجنب وعلى وجهو ابتسامة دالفقصة) هادشي لي كنا ناويين ساعة خوك خرجلنا من الجنب\n\nبيسان:مي راه براء من هادي زمااان وهو يبغيها \n\nسعد:(غوت وضرب فالطبلة حتا خلعها) الالة يبعععد منهاااا.. لعام لي داز ولا لي قبل منو ما سووووقيش.. تالا ديالي وما ايديها حد من غيري.. فهمتوووووو😡\n\nبيسان:(حاطة يديها على فمها ومخرجة عينيها مخلوعة) \n\nقلب وجهو لجنب كيسوط ويلعب فرجليه ويعض على شفايفو بالفقصة.. حتا تنهد مغمض عينيه كسحاول يكالمي راسو ودار شاف فيها لقاها مخرجة عينيها فيه والدمعة لي شحال وهي حبساها لقات طريقها وهبطات.. تأفأف ما حملش يبكيها وشاف فيها بتأسف.. \n\nسعد:سمحيلي ابيسان.. ما قصدتش نغوت عليك.. غير حيث معصب وصافي.. سمحيلي\n\nبيسان:(مسحات دمعتها بصبعانها بالزربة وتبسمات مقهورة) هه ماشي مشكيل.. كتوقع عادي \n\nسعد:(حط يدو علي عينيه) بفففف.. كنا هانيين.. ما عرفت هادشي منين خرجلنا\n\nبيسان:(بحسرة) من فوقاش ونتينا تبغيها! \n\nسعد:(تنهد وهز راسو فيها) شحال هادي.. شي 3 سنين ولا كثر.. كنت فلول كنميل ليها حيث كنحسها كتشبه لججيهان الله يرحمها.. مي من بعد لقيت راسي كنبغيها بلا ما نشعر.. كنبغيها ابيسان وما نقدرش نفرقها.. ساعة خوك بغى يدير فيها واعر ونقز قالك حتا هو كيبغيها\n\nهو كيهضر ويعبر وهي ديك كلمة كنبغيها كضرب فقلبها بحال لخناجر.. خرجات من فمو قرطاسة ودخلات نيشان لقلبها قهراتها كثر ما هي مقهورة.. \n\nسعد:شحال وانا نتسنى فالنهار لي نقولهالها وتقبل ونتجمعو.. وفاش اخيييرا ربي حققلي ما بغيت.. جا خوك وفرتك كلشي\n\nبيسان:(سرطات ريقها مزيرة لبكية) علاش شنو دار خويا.. ياك ما دار حتا حاجة فيها العيب.. كيما نتينا خرجتي لي فقلبك حتا هو خرج لي فقلبو\n\nسعد:وما جاه يخرج لي فقلبو حتا لدابا!! يمشي يقو.. (سكت ورجع الكلمة) بفففف.. استغفر الله..\n\nبيسان:(صوتها كيرجف) كتبغيها بزااف!! ؟؟\n\nسعد:فووووق ما تخيلي.. \n\nبيسان:(قلبات وجهها لجنب كتعض على شفايفها ورجعات شافت فيه) ايوا.. وشني عملتو دابا! \n\nسعد:شنو انديرو.. لي ايدار دارو خوك.. جا وضربلي كلشي فالزيرو.. بلحق والله لا كانت ليه.. والله ما نتراجع حتا ناخذها.. \n\nبيسان:(بتعجب) كيفاش! ما فهمتشي! واش ما بقيتوشي اتزوجو! \n\nسعد:(زعفان) لا الالة.. جات ديك النية دالله قالتلك لواه هي ما تقدرش تفرق بين ولاد لخالة وخاصنا نساليو.. قالتلك حنا بحال لخوت.. لواه لخراااا\n\n\" هل أحدثكم عن وجع مميت.. 💔\n\nهو حب لحبيب غافل ولا يكترث..💔\n\nوغرَقٌ في الاوهام لشخص بالحلم مُتشبث.. 💔\n\nهو حب من طرف واحد.. هو حب صامت.. 💔\n\nفارحموني وأخبروه بأني عانيت.. 💔\n\nبأني أحببت.. 💔\n\nبأني عشقت.. 💔\n\nبأني حد النخاع في حبه غرقت.. 💔\n\nارحموني واخبروه أني قُربَه تَرَجََّيت.. 💔\n\nوحضنه تمنيت.. 💔\n\nو قلبي له أعطيت.. 💔\n\nوفي صلاتي له دعيت.. 💔\n\nارحموني وأخبروه.. 💔 \"\n\n🍀🍀🍀🍀\n\nحلات فمها فيه بقوة الفرحة.. يعني صافي تالا سالات كلشي ما بقى لا زواج لا والو.. وبلا ما تحس ابتسامة عريييضة ترسمات على وجهها حتا دخلاتلو الشك وشاف فيها مطلع حاجبو بتعجب وهي تجمعها..\n\nبيسان:واش دابا صافي.. ساليتو ساليتو!! \n\nسعد:ما ساليناش.. فوقاش بدينا باش نساليو.. أنا والله عليها لا تفرقت واخة تنطابق السماء مع الأرض \n\nبيسان:(زيرات على يديها كتصبر فراسها) ولكن هي ما بقاتشي باغاك.. شني اتزوج بيها بزز!!! \n\nسعد:اه.. بزز ولا بالخاطر انتزوجها\n\nبيسان:هي راه قالت غير الحق.. وعملات غير لي خاصو يتعمل..احسن حاجة عملاتها هي أنها بعدات باش ما تخلقشي مشاكل بينك وبين براء\n\nسعد:(ضحك بسخرية) دابا نتي ضروري اتجي مع خوك\n\nبيسان: يانا قلت غير لي كاين.. ما جيت لا معاه لا معاك.. نتينا خاصك تبعد عليها من الاحسن..باش ما تخسرشي العلاقة ديالك مع براء.. راه فحال خوك\n\nسعد:بالناقص منها اخوة هادي..الاخوة ديالو يزيدها فراسو ويفرقنا عليه يخلينا نعيشو هانيين\n\n🌿🌿🌿🌿\n\nواقفة كتسرط فريقها وهو واقف مبندر عليها بصدرو لعريض وكيحقق فيها عاقد حجبانو.. حنات راسها حشمانة ورجعات الشعر مور وذنيها.. حركة ولفها فيها فاش كتحشم وحااافظها مزيان.. تنهد وخلا ليها الباب مفتوحة ودار داخل بحالو بلا ما يهضر وخلاها غير كتشوف ودور فعينيها.. بقات لثواني قبل ما تزعم وتدخل وسدات موراها الباب.. \n\nدخلات كتمشى فالكولوار.. كدور فعينيها وتسرط فريقها وتقلب عليه بعينيها.. حتا لقات راسها فالصالة وهو واقف عاطيها بالظهر.. رجليه حفيانين وسروالو مزال نازل شوية كيبين ملابسو الداخلية.. هز كينة رماها ففمو وهز كاس دالماد كيشرب وهي واقفة موراه كتهز فعينيها وترجع تهبطها.. تلفها وهو عريان وتقاسيم جسمو المنحوت ظاهرة ولي اول مرة تشوفها.. طلعات معاها السخانة بالحشمة وبقات غير كتفتف.. حتا دار شاف فيها بطرف عين كيطلع ويهبط فيها.. عايق بيها حشمانة وغارقة فحوايجها.. تبسم بسخرية وجلس فوق الفوطوي مسرح رجليه وكيحك فجبهتو وعينيه مغمضين.. بقات فبلاصتها ما تحركات ما هضرات.. وغير كتهز فالشعر وترجعو مور وذنيه واخة ما يكونش طايح على وجهها.. هز راسو فيها مطلع حاجبو وبنبرة جافة نطق..\n\nبراء:عوالة تبقاي تما!\n\nهزات راسها فيه وباازربة رجعات حناتو وقربات بشوية جلسات قبالتو حانية راسها ما كتهزوش فيه.. وهو غير ما جاه ضدد وحلف لا ناض لبس عليه.. وعاد ما زاد تشبح وسرح يديه فوق الفوطوي.. فاتح رجليه بجلسة رجولية وكيطلع فيها ويهبط عاقد حجبانو.. تسناها تهضر ولا تنطق وهي حلفات ولا تخرج حتا السلام من فمها..\n\nبراء:اتبقاي ساكتة.. الا ما عوالاش تهضري قوليها نوض نكمل نعاسي حتا ترشقلك\n\nتالاسين:(شافت فجنابها وحنحنات كتسرح صوتها) عافاك.. واش واخة تلبس حوايجك! \n\nبراء:علاش.. ياك ما شفتيني قدامك زلاط.. هاني لابس\n\nتالاسين:(عقدات حجبانها ما عجبتهاش طريقتو فالهضرة) عافاك.. لبس شي حاجة من لفوق.. ستر راسك راه حشومة\n\nبراء:(ضحك بسخرية) ههه علاش حشومة.. ياك انا غير خوك اولا.. 😏\n\nبراء:ياك حنا خوت.. ايوا عادي! \n\nهزات راسها شافت فيه عاقدة حجبانها وما عاجبها حال وهو كيتبسم باستهزاء..\n\nتالاسين:كاعلك.. مهم يانا جيت خاصني نهضر معاك\n\nبراء:عقد حجبانو بجدية كيتسناها تهضر\n\nتالاسين:(خذات نفس عميق عاد هضرات) ما نكدبشي عليك.. من البارح ويانا نفكر فهضرتك.. صدمتيني ابراء والله.. ما بقيت عارفة راسي من رجلي.. تخربقت وتلفت والله\n\nبراء:(تبسم بالجنب) الا تلفتي شدي الارض.. \n\nتالاسين: (تجاهلات كلامو وكملات هضرتها) مهم باش بلا ما نطول ونجبد فالهضرة.. بغيت غير نقولك ما تخسرشي علاقتك بسعد بسبابي.. عافاكم يانا ما باغاشي نكون سباب لعداوة بيناتكم.. نتوما خوت ما خصكومشي تخسرو بعضكم لا على قبلي ولا على قبل غيري! \n\nبراء:(ضحك مفقوص) ههههه شفتك نتي عمرتيلي الحالة المدنية بلخوت.. ما كفاكش راسك زدتي معاك حتا سعد هههه\n\nتالاسين:(غمضات عينيها كتصبر راسها على تهكمو) بركة من طنز.. كنهضرو فالمعقول دابا\n\nبراء:ههه ربي ربي.. (جمع الضحكة وخنزر) راه نتي لي طانزة على الوقت.. ولاهيلا قالتلك خوت.. خاويني نتي مع العالم كامل وتهناي\n\nتالاسين:(كمشات فمها معصبة) دابا مالك!! \n\nبراء:مالك نتي.. اما انا ما مالي واااالو \n\nتالاسين:(زفرات) اوك.. مهم جيت غير نقولك خلينا نساو كاع هادشي لي وقع ونعتابروه فحال الا عمرو كان.. لا يانا ولا نتينا ولا سعد انساو كلشي ونطويو هاد الصفحة.. يانا ما باغاشي نكون ديك لبنت الخايبة لي فرقات ولاد الخالة.. عائلتكم عملات فيا خير عمري نساه وما باغاشي نجي يانا ونفرتكلها الشمل.. سعد هضرت معاه وقلتلو ينسى كلشي.. وحتا نتينا هايداك.. عافاك ابراء.. ما تخسروشي علاقتكم.. خليونا نطويو هاد الصفحة ونساو هادشي عافاكم.. \n\nبراء:(تقابل معاها حاط مرافقو على ركابيه وشابك يديه) نساو!! شنو انساو! بنتلك تيليفون اتشديه تفورماطيه وغادي يتمسح منو كلشي.. انشد عقلي انقولو نسى ايقولي اه بسم الله ياك! واش نتي هبيلة ولا كتبغي تبوهلي ما فهمتكش..\n\nتالاسين:هبيلة ولا كنتبوهل المهم يانا ما باغاشي نخلق بيناتكم الصداع.. \n\nبراء:صداع هو لي خلقو نهار حط عينو عليك\n\nسكتات كتشوف فيه ما لقات باش تجاوبو وحتا هو ما هبطش عينو.. مصغر عينيه وكيشوف فيها بهدوء تام.. رجعات قلبات وجهها للجنب وتنهدات ورجعات شافت فيه.. \n\nتالاسين: مهم هادشي خاصو يحبس هنا.. خليونا نرجعو كيف كنا.. خليونا نساو كلشي\n\nقلب وجهو للجنب كيمسح على وجهو بيد وحدة ودار شاف فيها مفقوص.. \n\nبراء: بغيت غير نفهم شنو عندك فداك الراس!! علاش فاش كتشدي فشي كلمة ما كطلقيش.. ساليتي من خوت لصقتيلي فخاصنا نساو!! (خرج عينو فيها كيهلل بيديه وعقلو خارج) واااااااا بنادمة واااا فهمي.. وااااا دخليها لداك الراااس..رااه كنبغيييييك.. فهمتييييها ولا لا!! .. شمن كنبغيك وااا راه مرضت.. مرضت بيك ومعاك.. مرضتييييني.. شفتي فاش كتقوليلي نسى راه بحال الا كتقوولي موووووت اداك البشر.. بحال الا كتقوليلي قطع النفس وخلي الروح تزهق!! واش كتشوفيني مرااهق ديال 14 لعام يبغي وحدة فالصباح ينساها فلعشية!!! كنبانلك حجرة!! ولا كنباناك باغي نلعب معاك عريس وعروسة!!! كطنزي عليا ولا على راسك ولا علامن!! قالتلك نسى.. شغاااانسى.. نتي راه عندك شي مونتيف فعقلك حيث كتبقاي غير تهضري بلا ما تفكري.. (هز كف يدو قبالتها) شفتي نهار يتمسح هاد الويل من يدي نساك.. كون عرفت راسي قادر نساااك كون درتها من شحااااال هادي بلااااا ما عاد تجي نتي تقوليهالي.. ياك ما يسحابك عااجباني حالتي هاكة!! \n\nتالاسين:حتا حد ما قالك بغيني! \n\nبراء:يييييه ما كذبتيييش.. عندك الصح الالة.. انا لي حمار لي متبع هاد القلب عندي.. ما كذبتيش.. حتا حد ما بزز عليا نبغيك.. قلبي لي دارهالي.. كون سحابني هاكة كون نهار حرقتيني جبدتو شويتو وتهنيت.. (شاف فيها مكره) كرهتيني فلبغوووو وفالزمر كااامل.. بالناقص\n\nتالاسين:ما عرفتشي علاش كتلومني! شني عملتلك يانا غير قلي! شنو الغلط لي عملت!! واش حيث ما بغيتكشي كيما بغيتيني!! كيما نتينا ما بغيتينيشي بخاطرك حتا يانا راه ما نقدرشي نبغيك بخاطري.. نتينا ما قادرشي تنسى وحتا يانا ما نقدرشي نقول نراسي افلانة خاصك تبغي فلان وشوبيك لوبيك انرجع نبغيك..وعلى حساب كلامك راه نتينا اكثر واحد عارف بلي حتا واحد ما يقدر يتحكم فقلبو.. فبلاااا ما تبقى تلومني على شي حاجة ما بيديشي!! \n\nشاف فيها لمدة ساكت.. وحتا هي ما هبطاتش عينيها.. الهدوووء وغير لعينين لي كيهضرو.. رجع شوية لور وبصوت هادئ عكس عاد دابا شوية.. \n\nبراء:عندك الصح.. القلب هو لي ما يقدر حد يتحكم فيه.. وكون كنا نقدرو كون تحكمت فيه انا لول.. ساعة ماشي بيدينا\n\nناض وقف وخشى يدو فجيب سروالو وهي حنات راسها ما بغاتش تشوف فيه وهو عريان.. شاف فيها بنص عين غير من تحت لتحت وهو هاز راسو لفوق..\n\nبراء:فاش تكوني خارجة سدي موراك الباب\n\nعطاها بظهرو غادي لبيتو مخنزر وهي توقف بالزربة قبل ما يمشي.. \n\nتالاسين:براء! \n\nوقف فبلاصتو بلا ما يدور كيتسناها شنو اتقول..وهي واقفة موراه كترمش وتلعب بصبعانها وبصوت خافت كعادتها نطقات..\n\nتالاسين:مزالين كما كنا ياك! \n\nبراء:(بلا ما يدور) علاش كي كنا! \n\nتالاسين:الصمت.. \n\nتسناها تهضر ما هضراتش ودار عندها بالجنب كيهضر بصوت هاادئ سارط موراه الفقصة.. \n\nبراء:ما كناش باش نبقاو.. انا لي كنت حاطك فقلبي وانبقى حاطك فيه..(دار عطاها بظهرو) اما باش نرجع براء لي عرفتيه قبل البارح.. غير بلا ما تسنايها.. ونتي يا تبغيني كيما بغيتك.. يا ما تعتبرينيش كاين.. اما ديك لمحبة دالخوت غير خليها عندك..\n\nخطى خطوة بغي يمشي وهي توقفو مرة اخرى.. \n\nتالاسين:براء!! \n\nتنهد مغمض عينيه باغي غير فوقاش يبعد من حداها حيث حاس براسو غيطرطق.. ما باغيش يزيد ينطق بشي حاجة لي تجرحها او شي حاجة طيح منو يكفي الحالة لي وصلها ولي ما حملهاش.. \n\nتالاسين: خليني نداويلك يدك! \n\nسمعات ضحكتو وهو عاطيها بظهرو وحنى راسو كيحك عينيه بطراف صباعو ويحرك راسو يمين شمال بمعنى لا حول ولا قوة الا بالله.. وفلخر زاد تقدم دخل بحالو لبيتو وخلاها هي واقفة مصمرة فبلاصتها.. ما باغاش تخسرو.. عزيز عليها وما باغاش يتخلقو المشاكيل بيناتهم او يتكهرب الجو بيناتهم.. شافت حتا عيات وهو دخل بحالو وفلخر هزات راسها وخرجات.. \n\n🍀🍀🍀🍀\n\nرجعات بيسان بحالها لدار.. ما نقدروش نقولو فرحانة وإنما ماشي بحال قبل.. هما اه ما ايتزوجوش وتالا سمحات فيه مي هو لا.. هو باقي كيبغيها وقالهالها بفمو.. هو صدق كيبغي تالا ختها وصاحبتها وماشي هي.. بفمو قالهالها... تسنات نهار ينطق كلمة نبغيك.. ونهار نطقها ما كانتش ليها.. \n\nاما تالا فحتا هي ما كانتش حسن منها.. وهمها هازاه بوحدها.. وغير خرجات من عندو جات نيشان للدار.. وتفادات تلاقى اي واحد وطلعات نيشان لبيتها.. دخلات وجلسات على جنب ناموسيتها كتشوف فالحيط قدامها مرفوعة.. مينوشة لي كانت فالبالكون غير شافتها دخلات وهي تجي وطلعات فحجرها كتلعبوتلمس عليها.. وبدون ما تحس لقات دمعة هبطات على خذها ببطء حتى حسات بطيبة لملوحة ففمها.. شدات مينوشة عنقاتها عندها لكرشها وعينيها كيدمعو. . \n\nتالاسين: علاش امينوشة ما مكتابليشي نفرح!! علاش فيما نقول حياتي تقادات خاص توقع شي حاجة لي تقلبلي كلشي اهئ ااه ء أهنئ علاش امينوشة!! واش يانا قبيحة! واش عمري اذيت شي واحد اهئ اهئ ااهء اهنئ.. قولي علاش!! شني عملت يانا اهههئ اهنهذ اااهء.. \n\n🍀 🍀🍀🍀\n\nداز نهار مجبد عليهم باربعة.. وكلها وشايف راسو هو المظلوم.. وفعلا كانو كلهم مظلومين.. حتا واحد ما أدى لاخور عن قصد.. وحتا حد ما ضرب حساب لهادشي..كل واحد فيهم ذنبو انه بغى من قلبو.. كل واحد فيهم ما اختارش شكون يبغي ولا لمن يرتاح..حيث القلب ما يشاور.. لا بيسان ولا تالا ولا سعد ولا براء كان عندهم ذنب فهادشي.. مي النصيب والقدر لعب لعبتو وحطهم كاملين فنفس الملعب.. \n\n🍀🍀🍀🍀\n\nتماسى الحال.. وتجمعو على طبلة لعشاء..فراس ضرب طم كانه ما فخبارو والو وحتا ولادو جهاد وجواد ساكتين على غير عادتهم هازين الهم لخوهم وكيشوفو فتالا بأسى.. لي غير حانية الراس وبزز باش كتاكل وحداها ببسان قالتلها ما كتعرفيش.. حتا نطقات رؤيا.. \n\nرؤيا:فاين هو براء!! ما شفتوشي واش مزال برا! \n\nشافو التوأم فباهم كيتسناوه يهضر وبيسان وتالا كيشوفو فرؤيا وساكتين.. \n\nفراس:ما غاديش يجي! \n\nرؤيا:كيفاش ما غاديش يجي... علاش فاين مشى\n\nفراس:مشى لدارو! \n\nرؤيا:شنيييي... وعلاش! \n\nفرس:بغى.. هادي فيها علاش.. بغى يرتاح فدارو بوحدو\n\nرؤيا:وعلاش مالو هنا! \n\nفراس:المهم شغلو هذاك\n\nرؤيا:كيفاش شغلو! ما عندوشي الحق قالاك معامن تشاور!! ارالي تيلي ديالك نعيطلو.. يانا خليت ديالي لفوق\n\nفراس:خلي الولد عليك\n\nرؤيا:اتعطيني ولا نمشي نجيب ديالي! \n\nفراس:(شاف فيها بطرف عينو وعطاها تيلي) ها هو بيناتكم.. \n\nعطاها تيلي شداتو ودوزات النمرة حتا جاوبها بصوتو مبحوح.. \n\nرؤيا:فاينك! علاش مشيتي لتما! علاش ما جيتيشي نهنا! شكتعمل تما بوحدك! اجييي دااابا هز راسك واجي\n\nبراء:الواليدة.. انا ما انجيش.. انبقى هنا.. ودابا نجي نطل عليك\n\nرؤيا:كيفاش طل عليا! علاش عوال تجلس تما! \n\nبراء:اه.. انبقى هنا.. فاش نقدر اندوز نشوفك ونرجع فحالي\n\nرؤيا:كيفاش هادي عاود!! علاش اتجلس تما! \n\nبراء:مرتاح هنا الواليدة.. غير خليني\n\nرؤيا:(بدات تغبن) دابا ماشي حشومة عليك!! عام ونص ونتينا غابر وفلخر تخلينا وتمشي تجلس تما بوحدك كي جنون!! هي هادي ما نبقاشي نفرقك الواليدة!! \n\nبراء:بفففف.. الواليدة الله يهديك..راني ما مشيت فين راني معاك فنفس لمدينة وفوق ما بغيتي تشوفيني اجي عندي ولا نجي عندك! \n\nرؤيا:وااا علاااش! ياك كنت جالس شني جاك!! \n\nبراء:غير هاكاك وصافي..(بغى يبرد الجو) الغربة ولفاتني لجلاس بوحدي هه ما بقاش عندي مع الدار عامرة ههه\n\nرؤيا:يااااك ابراء.. دابا رجعتي كتقنط بينا!! واخة اولدي الله يرضي عليك\n\nبراء:(زفر ساخط) وا حشومة عليك الواليدة.. ماشي كما فهمتيها غير مرتاح هاكة.. عافاك فهميني\n\nرؤيا:(بأسى) واخة اولدي.. على خاطرك بلحق علاش ما قلتيهاليشي قبل! \n\nبراء:حيث عرفتك ما اتبغيش\n\nرؤيا:واخة ابراء وااخة.. على خاطرك اولدي! \n\nبراء:وا بلا ما تعصبي الواليدة.. انا غذا دابا نجي نشوفك\n\nرؤيا:واخة.. ان شاء الله.. يله وتهلا فراسك اولدي وعندك تبقى بلا ماكلة!\n\nبراء:ما تخافيش.. يله الله يهنيك سلميلي على لي فالدار\n\nرؤيا:مبلغ\n\nقطعات معاه مغبنة وما عاجبها حال وردات تيلي لفراس ورجعات لور دارت بناقص من شي ماكلة..\n\nزينب:ما ايجيش! \n\nرؤيا:لا والو.. قالك باغي يجلس فدارو تما مرتاح!\n\nحسن:وعلاش.. مالو ياك كان جالس! \n\nرؤيا:ما عرفت والله.. ما عرفتو منين خرجلي بهاد لبلان\n\nشافت قدامها مفقوصة ورجعات شافت فجواد وجهاد مصغرة عينيها..\n\nرؤيا:ياك ما نتوما لي عملتولو شي حاجة قلقاتو! \n\nجهاد:الله يا الواليدة.. ديما ظالمانا\n\nرؤيا:حيث راه كاانعرفكم ما ترتاحو ما تخليو لي يرتاح\n\nجواد:وا والله القسم ما جينا جيهتو.. وا الله يهديك الواليدة\n\nرؤيا:بفففف.. وشعندو ما فهمتشي\n\nفراس:وا دابا بلاااا ما تحمقي راسك.. بغى يجلس فدارو خليه..المهم يكون مرتاح\n\nرؤيا:(بدات دمع) حتا قلت جا ونشبع منو وهو يمشي \n\nفراس:وهااااا لي ما بغيناش.. مسحي دموعك\n\nحنات راسها كتغبن وكتمسح فدموعها وفراس كيخنزر فيها تجمع البكية.. وجواد وجهاد غير كيدورو فعينيهم ويشوفو فتالا لي جالسة على الشوك.. عرفاتو مشى بسبابها هي وما حملاتش راسها وبقات غير حانية راسها وتلعب فطبسيلها وساكتة.. حتا قربات منها بيسان كتهضر بصوت خافت وتشوف قدامها..\n\nبيسان:والله حتا كيبغيك.. علاش ما كتبغيهشي نتينا ما عرفتشي\n\nدارت شافت فيها تالا باغة تبكي.. كان نازل عليها الضيم وزادت كملات فاش شافت رؤيا كتبكي وكملات عليها بيسان.. شافت فيها ورجعات قلبات وجهها قدامها..وناضت وقفات..\n\nتالاسين:سمحولي انطلع نعس.. بصحتكم\n\nهنية:جلس كمل عشاك\n\nتالاسين :كليت الحمد لله.. الله يخلف.. يله تصبحو على خير\n\nردو عليها وطلعات بحالها لبيتها مقهورة وحاسة بتانيب الضمير كياكلها.. سدات عليها باب بيتها وتكات عليه كتشوف قدامها.. شنو دير دابا! ها هي ما كانتش باغة تدير المشاكيل وسط العائلة وفلخر ما طاحت غير فلي خافت منو.. بقات غادة جاية فالبيت كتفكر فشنو دير.. وفلخر مشات هزات تيلي ديالها.. فتحاتو لقات فيه شي 80 ابيل من عند سعد والميساجات بلا حساب ما دخلاتش ليهم فمرة حيث عارفاه شنو ايكون كاتب.. طلعات النمرة دبراء وجلسات كتشوف فيها وتشاور واش تعيطلو ولا لا.. بقات مقاتلة مع راسها.. حتا لقات الخط دايز وصوت الصوني كيتسمع فوذنيها وهي عاضة على شفايفها كتسناه يجاوب.. بقى كيصوني حتا قطع راسو وهي تشوف فتيلي مخنزرة.. رجعات عاود صونات مرة وزوج ونفس الشيء.. وهي تشعط تيلي فوق الناموسية وجلسات مخنزرة وشدات قطتها بين يديها مفقوصة..\n\nتالاسين:شفتي على بنادم.. شنو حاسب فراسو.. كاعلو ما يجاوب.. دحش تفو.. (بدات تغبن) ولكن بسبابي طج من الدار امينوشة..وخالتي مسكينة بكات بسبتي.. اوووووف المرض\n\nرجعات شافت فتيلي بنص عين.. وجراتو عندها وعودات صونات ولكن ما جاوبهاش حتا هاد المرة.. وهي تمجنن..\n\nتالاسين:اعععععععععع دحش دحش.. بو عاعا ياخور😖😖 (خراي لاخور) \n\nبقات جالسة وتغزز فضفارها وتهضر مع مينوشة بالفقصة.. وتيلي مزال مرة مرة يصوني حداها وهي معصبة.. حتا طلعلها الزعاف وهي تجاوب معصبة..\n\nتالاسين:نعام! \n\nسعد:علاش ما كتجاوبيش! \n\nتالاسين:حيث عارفاك شغتقول! \n\nسعد:خاصنا نتلاقاو\n\nتالاسين:لا اسعد.. هضرت معاك.. صافي سد الموضوع يانا وياك سالينا\n\nسعد:ما ساااليناااش وما انسالييييوش.. بربي ما نفرقك فهمتيها..\n\nتالاسين:اوك..تصبح على خير\n\nقطعات عليه وطفات تيلي وترمات على لمخذة كتشوف فالسقف عاقداهم.. \n\nصبح الصباح وناضت مخسرة هزات راسها طلات على الساعة لقاتها 7..حطات يديها على كرشها موجوعة وناضت بزز باش كتخلف دخلات لطواليط وداكشي لي طاح فبالها هو لي كان لقات حبيبتها زارتها.. خيبات سيفتها وقدات امورها وخرجات جبدات دواء موالفة تشربو.. ورجعات تخشات فبلاصتها.. ما بغاش يديها النعاس ولوجع مرة مرة ينغز فيها.. تفكرات تيلي وجبداتو من لمجر شعلاتو لقات لي بواط فوكال ديالو بلعرام.. تنهدات حابسة الغصة فقلبها ودخلات لميساجاتو كتقرى وتغبن.. زاد قهرها كثر ما هي مقهورة.. وجاوباتو بميساج واحد.. \" سمحلي اسعد\"..\n\nيله بغات تحط تيلي وهي تفكر براء عاود.. بقات شحااااال وهي كتشاور واش تعيطلو.. وفلخر زطمات على نفسها ودوزات لابيل.. بقى يصوني يصوني ووالو.. تعصبات وناضت وقفات عاقداهم وحالفة حتا تخليه يجاوب.. خرجات للكولوار فين كاين فيكس محطوط هزاتو دخلاتو لبيتها وجلسات كدوز نمرتو وتسناه يجاوب.. صونات وعودات ورجعات عودات ولا بغى يجاوب.. حتا بدات كتخلع وتشطن وهو حرام ولا جاوب.. حطات السماعة وجلسات كتهضر مع راسها\n\nتالاسين:اواعدي.. شعندو هذا!! ياك ما تكون واقعالو شي حاجة!..(سكتات) لا لا شغيوقعلو.. ايكون غير ما بغاشي يجاوب الدحش ياخور.. اسنووس (دحش) الله يعطيه خبزة.. ولا كانت وقعالو شي حاجة.. بفففف مشكيلة هادي.. اححح اكرشي اوووف\n\nبقات جالسة كتشاور.. وفلخر لقات راسها لبسات سروالها دجين وشوميز من الفوق فالاسود طويلة شوية.. صباط بلا مشطات شعرها بيديها فالطريق وهي خارجة من البيت.. وصلات للاوطو ديالها وركبات شافت فراسها فلمراية كتقاد شعرها وديمارات والوجهة دارو..\n\nلقات راسها واقفة قدام بابو.. شادة فطرف السوميج وحتا كتمد يديها تصوني وترجع تجرها.. باغة طمن عليه وخايفة يكون غير ما باغيش يجاوبها وتصدق مطيحة براسها.. خذات نفس عمييييييق كتقوي بيه راسها وصونات.. الصوني لول والثاني والثالث وما فتح حد.. بصح بدات تقلق.. بقات كتشوف حتا عيات قالت يمكن يكون خرج وهبطات فالسانسور عند الكونسييرج..\n\nتالاسين:سلام!\n\nالكونسييرج:وعليكم السلام ابنتي!\n\nتالاسين:عافاك بغيت نسقسيك على ميسيو براء واش خرج هاد الصباح!\n\nالكونسييرج:لا والو.. ما شفتوش خرج من نهار جا! وحتا هاد الصباح ما خرجش\n\nتالاسين:مأكد!!!\n\nالكونسيرج:وشنو كنلعب هنا\n\nتالاسين:ولكن يانا كنصوني عليه ما كيفتحشي وكنعيط فتيلي وما كيجوبنيشي.. خفت تكون وقعالو شي حاجة!!\n\nالكونسييرج:يقدر غير ناعس وما سمعش!\n\nتالاسين:ما عرفت.. ما نضنش نعاسو ثقيل حتا لهاد الدرجة.. (رجعات شعرها لور) بفففف مشكيلة هادي.. (شافت فالكونسييرج) اكيد عندك دوبل دالسوارت ياك!\n\nالكونسييرج:اه عندي\n\nتالاسين:عطيهوملي.. خاصني ضروري ندخل نشوفو واش كاين ولا لا \n\nالكونسييرج:لا لا ما نقدرش.. وباش عرفتك انا شنو اديري!\n\nتالاسين:راه ما انسرقشي\n\nالكونسييرج:ايوا الله وعلم\n\nتالاسين:ايوا طلع معايا فتح بيدك.. غير نشوفو واش كاين وواش بيخير\n\nالكونسييرج:وا مااا عرفت ابنتي راه يقدر ما يبغيش\n\nتالاسين:عافاك الله يخليلك صحيحتك.. راه من لبارح وهو ما كيجاوبش.. عافاك\n\nشاف فيها كيفكر مع راساتو.. وهي كترغبو بعينيها.. وفلخر وافق.. وطلع هو وياها لدار.. فتحو الباب ودخلات كتجري وتقلب عليه بعينيها وتعيط بسميتو مخلوعة.. \n\nدخلات كتقلب عليه فالدار مفتونة.. وخلات الكونسييرج داخل موراها..كتعيط بسميتو وتقلب.. عقلات على البيت لي دخل ليه اخر مرة جات عندو ومشات قاصداه نيشان وقلبها كيضرب فالمئة..\n\nبيتو ما كانش عندو الباب ودخلات نيشان مدرمة.. دورات عينيها فالبيت حتا طاحت على الناموسية لي جات فالراااس دالبيت فوق درجة من الاسمنت.. سرير منو للارض وجاي مخشي فقنت بحال شي سدة وسقفو مضوي بضوء خافت والريدويات نازلين فالبيت كامل مظلمينو.. بانلها ناعس عريان من الفوق بنفس السروال دالكيطمة لي خلاتو بيه.. مكمش على بعضو وجار عليه ليزار مغطي بيه وكيرجف فبلاصتو.. قربات منو كتجري حتا كانت اتعكل فالدرجة.. وقربات حنات على ركابيها عند راسو.. بانلها عرقان وشعرو لصق على جبهتو بلعرق.. عاقد حجبانو ووجهو حمر وشفايفو كيرجفو.. نيفو حمر وسنانو كيطقطقو.. خرجو عينيها وحطات ظهر يديها على جبهتو لقاتو كيشوي..\n\nتالاسين:(حطات يديها على فمها) هيييييه اواعدي.. (حطات يديها تحت حنكو كتهزلو وجهو ) براء!! براء!! كتسمعني.. براء!! \n\nبراء:امممم.. \n\nحل عينيه شوية كيشوف غير بين شفارو.. بانتلو جالسة فوق راسو وهو يتبسم ابتسامة خفيفة بزز باش حرك فيها فمو.. وضحك ضحكة خافتة بتهكم.. سحابو راسو كيحلم بيها وجاتو الضحكة على راسو.. رجع رخى راسو فشلان وغمض عينيه كيزير على فمو باش يحبس طقطيقة دسنانو وزاد تكمش فراسو.. \n\nبقات غير كتفتف وتدور بيه وبجنابها.. هزات عينيها فوق منو بانتلها لكليمة خدامة.. وناضت كتفتف تقلب على تيلي كوموند باش طفيها.. كتدور فبلاصتها ووالو ما لقاتها.. حتا ضرباتها برجليها حيث كانت طايحة فجنب الناموسية.. طفات لكليمة هي اللولة ورجعات حنات كتهضر معاه وتهزلو فراسو..\n\nتالاسين:براء.. جاوبني براء!! شوف فيااا.. براااء\n\nرجع حل عينو مرة اخرى عاقد حجبانو فيها وبزز باش كتبانلو بقوة الضبابة لي نازلالو على عينو..\n\nتالاسين:فتح عينك.. شوف فيا!! كتسمعني!! \n\nبراء:(بصوت فشلاااان) تالا!!.. جيتي!! \n\nتالاسين:اه جيت جيت.. نوض نمشيو لكلينيك نوض\n\nبغات تنوضو ويله حطات يديها على دراعو وهو يخيب سيفتو ما باغيش ينوض.. \n\nبراء:لا.. خليني\n\nتالاسين:لا نوض.. خاصك الطبيب ضروري\n\nتكعرر معاها ما بغاش ينوض.. من صغرو ما كيحملش شي حاجة سميتها كلينيك.. ما كيحملش يمشيلو واخة يكون كيموت.. لكلينيك الوحيييد لي داخلو هو ديال رؤيا وغير حيث كيمشي يطل عليها مرة مرة فيه وصافي.. اما هو ما عندوش مع المستشفيات فمرة..تأففات ما عارفة ما دير..وكتشوف فيه معدوم قدامها وحالف ولا ينوض.. \n\nتالاسين:واخة خليك.. انعيط نخالتي تجي! \n\nبغات تنوض وهو يشدها من يديها قبل لا تحرك وتقلب على ظهرو مغمض عينيه.. وكيهضر بلسان ثقيل..\n\nبراء: لا.. ما تعيطيلهاش.. اتخلع\n\nتالاسين:ولكن واش اتبقى هايدا! \n\nبراء:الصمت\n\nتالاسين:بفففف.. شني انعمل يانا دابا شني! ما عرفت ما نعملك! \n\nبراء:غغ.. غطيني.. البرد\n\nتالاسين:نتينا كتشوي شغانغطي فيك!! \n\nبراء:سكت مكمش\n\nتالاسين:اوووووف ابراء اووووووف\n\nناضت من حداه مخلياه كيرجف وخرجات كتجري عند الكونسييرج لي بقى فالصالة ما قادرش يدخل وما قادرش يخرج ويخليها.. \n\nتالاسين:عتقني! مشي لفارماصي جيبلي شي دواء دالسخانة\n\nالكونسييرج:ياك لباس! \n\nتالاسين:جبرتو مرة معدوم! هو سخون كيشوي وفيه البرد.. مهم مشي لفارماصي قولوم فيه السخانة الباردة وهما ايعرفو ما يعطيوك.. وطلق راسك\n\nالكونسييرج:(تفافا) اااا ولكن.. نتي انخليك هنا! \n\nتالاسين:بفففف وراه ماشي سراقة شعندك! هانتينا طرق عليا وخرج صافي! \n\nالكونسييرج :ااا ولكن.. \n\nتالاسين:مزال كتقولي ولكن.. عتق راه السيد كيموت لداخل يعلم الله من فوقاش\n\nالكونسييرج:اا.. ووو..واخة وواخة\n\nخرج الكونسييرج وطرق عليها ورجعات هي دخلات لعندو.. جلسات فوق راسو ما عارفة ما دير.. بقات كتشوف فيه حايرة وهو ساقر ومرة مرة كيعقد حجبانو ويصدر صوت أنين خفيف.. فلخر جبدات تيلي ديالها وما لقات قدامها غير عمي غوغل تستنجد بيه.. دخلات كتقلب فهاد الحالات شنو خاصها دير وشنو لا.. حتا سالات وناضت طايرة للحمام كتوجدو..\n\nكان حمام وسط البيت جاي مطرف وكلو زاج مضبب شوية.. دارو كانو بيوتها قلال ولكن كل بيت كتلقاه بزوج بيوت.. \n\nدخلات كتقادو وتعمر البانيو ورجعات عندو مقردة باغة تحط يديها عليه تهزو كتلقاه زبط وحشمات تحط يديها عليه.. بقات مضاربة مع راسها تقيسو ولا لا.. وفلخر حنات كتهضر معاه.. \n\nتالاسين:براء نوض! وقف يله للحمام\n\nبراء :اممممم.. \n\nتالاسين:عاوني راه ما نقدرشي نهزك.. نوض! \n\nما جوبهاش وبقى مججبد ما قدر حتا يهز راسو بقالو غير ينوض.. بقات كتشوف فيه مغبنة وفلخر وقفات كترجف ضربات رجليها للارض.. حسات بنغزة شعطاتها فكرشها بلحريق وهي تزكي فبلاصتها بصوت خافت وزيرات على كرشها عاضة على فمها.. \n\nيتبع..."
  },
  {
    "id": "6",
    "title": "إرحموني الجزء السابع",
    "desc": " زيرات على فمها كتبرد لوجع.. حتا فاتتها ديك النغزة وتقدمات كتجر فرجليها وخرجات كتقلب على الكوزينة حتا لقاتها.. لاحظات بلي دارو كاملة بلا بيبان كلشي مترع..بقات كتبقشش على شي اناء تحط فيه الماء حتا لقاتو وعمراتو بالماء وطروفة دالثلج.. ورجعات عندو للبيت.. قلبات فلمجورة على لفوطات حتا لقاتهم حتا هما.. وقربات جالسة على ركابيها فوق راسو وكتأسف لحالتو.. حطات الفوطة اللولة فالماء وعصراتها وحطاتها على جبهتو وهو يرجف بقوة ما باردة.. عصرات الثانية حطاتها تحت الابط ديالو وجمعاتلو يديه.. ووحدة اخرى تحت عنقو.. هادشي كامل شافتو غير فغوغل.. وعصرات الفوطة اللخرة وبعداتلو ليزار عراتو من الفوق وقلبات وجهها حشمانة تشوف فيه وتفصل.. وهو نيييييت فيه ما يتفصل لخير ولخيورات.. الفتنة مجبحة قدامها.. بقات كدوز ديك الفوطة على صدرو وكرشو تمسحلو وتعاود وترجع تفزك الفوطات لوخرين وهو مغمض عينو راااااخي راسو.. وهي مرة مرة تزير على كرشها مصبرة راسها.. حتا نطق بصوت خافت ولسان ثقيييل..\n\nبراء:لم.. لماء!\n\nتالاسين:(حنات عندو شوية) نعام!\n\nبراء:لماا!\n\nتالاسين:تشرب! واخة هانا ماجة\n\nخرجات جابت قرعة دالماء والكاس.. وهي يله راجعة وهي تلاقى مع الكونسييرج لي كيفتح الباب.. وقفات كتشوف فيه حتا دخل كيخلف بالزربة.. \n\nالكونسييرج :ها هو دواء!! قالولي ياكل عاد يشربو! \n\nتالاسين:واخة نزلو تما يانا انعطيهلو\n\nالكونسييرج:اتبقاي هنا! \n\nتالاسين:لا انخليه يموت ونمشي مزيان! بفففف وا عمو وراني ختو ختو ماشي سراقة هاء\n\nالكونسييرج:ختو!! بصح! سمحيلي ابنتي بلحق ما عرفتكش! \n\nتالاسين:وا هانتينا عرفتيني دابا.. وغير تهنى راه ماشي سراقة \n\nالكونسييرج:(حط الدواء) واخة.. ها هو دواء حطيتولك هنا.. والا بغيتي شي حاجة عيطلي طيااااارة نكون عندك\n\nتالاسين:واخة كون هاني! \n\nالكونسييرج:واخة.. خليتكم هاد الساعة.. الله يشافيه\n\nتالاسين:اميين\n\nخرج ورجعات دخلات هي لعندو.. عمرات الكاس بالماء وحطات القرعة فوق كوافوز صغيييير بمجر واحد لاصق مع الارض بنفس مستوى السرير.. وحطات يديها تحت عنقو العرقاااان والفازك بالماء.. هزاتلو راسو وعاونها هو هز راسو.. وقرباتلو الكاس كتشربو والماء كيقطر مع جناب فمو ويهبط على صدرو وهي كتقلب عينيها ما تبعش الماء وهو غادي سارح مع صدرو لعريض حتا كيغبر وسط شعرو لخفيف.. سالا ورمى راسو على لمخدة وهزات فوطة ناشفة كتمسحلو فمو وعنقو.. \n\nهاكاك بقات مقابلاه.. جابتلو ما ياكل وشرباتهالو بزز وتبعاتلو الدواء موراها وهي مزالة كتبرد عليه بالفوطات.. ولوجع مزال كيدگ فيها مرة مرة حتا كتسقر جامدة فبلاصتها.. داز الوقت وقرب الظهر يأذن وهي معاه حتا نعس وحرارتو بدات تهبط شوية بشوية وحسات بيه ارتاح.. وناضت كتخلف بزز مشات للكوزينة كتقلب على القرفة حتا لقاتها.. طبخاتها مع الحليب وهبطات على غراف شرباتو وهي كتخيب فسيفتها ما حاملاهش.. ما جات فين تكملو حتا رجعات كتجري للحمام كترد وتبوع.. وخرجات صفراء فشلانة كتمسح وجهها بالفوطة.. رجعات جلسات فوق راسو على لحرف دلفراش وثانية رجليها للجنب ومزالة كتكمدلو بالفوطات.. كتشوف فيه نااااعس مرتاح ونيفو مزال حمر.. حتا بداو عينيها يتغمضو وشدات فيه الفشلة.. ولالة خالتي بدات دير خدامتها وجابتلها النعاس.. وبشوية بشوية بداات تمشي وتجي فبلاصتها بالنعاس حتا ما حسات كي دارت وطاحت فوق صدرو موسداه وناعسة والفوطة لي كانت كتمسحلو بيها مزالة فيديها.. \n\n🍀🍀🍀🍀\n\nضرباتو الفيقة.. كيكمش فجبهتو ويعقد فحجبانو راسو ضارو.. كيحس بداكشي كيهرو فوجهو وعنقو.. وشي حاجة مثقلة على صدرو.. هز يدو حطها على جبهتو زول الفوطة لي فوق منها وقابلها مع عينيه كيشوف فيها بين رموشو.. طلع حاجبو باستغراب ورخاها طاحت فوق لفراش ورجع كيحك عينيه بطراف صباعو.. زاد فتح عينيه شوية ويديه كيتساراو فوجهو باش يشوف شهادشي كيهرو.. حتا كيحس بالشعر وسط صباعو.. عقد حجبانو مستغرب وفتح عينيه كثر هاز راسو شوية.. حتا كيبانلو وجهها مقابل معاه نيشان فوق صدرو.. وشعرها مرمي فوق منو.. راخية يد ويد حطاها فوق من كتفو.. ناااعسة وما جايبة لدنيا خبار.. حل عينيه مبهوض وغير كيرمش.. حتا بدى كيرجع سينتة لور وهو يستعقل بلي جات عندو وهي لي كانت مقابلاه.. شاف فيها مطولا ورجع رمى راسو فوق لمخدة كيشوف فالسقف.. وبشوية بشوية بدات كترسم ابتسامة خفيفة على فمو.. وهو كيحس بنفسها كضرب فلحمو.. رجع هز راسو وطل عليها مبسم.. حط يديه تحت عنقو موسدها باش يتعلا راسو شوية.. ومد يدو لوخرا لأطراف شعرها كيلعب بيهم ويسرحهم خصلة خصلة فوق صدرو.. وعينيه هاايمين فيها.. فهاد اللحظة تمناها تبقى غير ناعسة بحال هاكة.. وهو ما يرمش ما تطرفلو عين غير يبقى مقابلها.. عينيه مبسمين قبل من فمو وضربات قلبو كيتسمعو فوذنيه دقة دقة.. يااااه لو كان يبقى مريض وتبقى هي هاكة حداه ومقابلاه.. فرحتو ما هي فرحة.. نسى المرض وطار لعيا وبقى غير القلب لي كفرفر.. ما باغي يفكر فحتا حاجة دابة باغي ينسى كلشي ويشبع غير منها ويستغل هاد اللحظة الثميييينة لي ما كتقدرش باموال الدنيا بالنسبة ليه.. \n\n\"اتعلمين ماذا تمنيت الآن.. ✨\n\nبيتا صغيرا باربعة جدران.. ✨\n\nيضمني انا وانت ويحمينا من برودة شهر نيسان..✨\n\nبيتا خاليا من الاغطية والوسادات وكل ما جاورهما..✨\n\nفتتوسدين صدري مخدة... وتحتضني دراعي غطائا.. وتكتسين بدفء حبي لك.. ✨\n\nفلعل حينها تصغين لدقات قلبي وتعلمين اني عاشقك الوَلهان... ✨\"\n\nهاكاك بقى.. ما تحرك ما تململ.. ومستمتع باللحظة قدر الامكان.. ما حاسش بالوقت وما كرهوش يزييييد يتجبد.. تحركات فوق صدرو كتمضغ وتقلبات لجيهة لوخرا عطاتو بالظهر وراسها رجع فوق كرشو ويديها رماتها فوق حجرو.. خرج عينو مصدوم وتفافى ولحمو تشوك.. ما عرف ينوض ولا ينوضها ولا يبقى كما هو ويخليها.. زير على عينو بقوة وبدا كيجر فنصو لتحتاني شوية بشوية باش يبعدلها يديها ويسوط مكره.. حتا حس بيها كتحرك وهو يجمد فبلاصتو مخرج عينيه فيها..شافها هزات يديها كتحك فعينيها ووجهها عرفها فاقت.. وهو يرخي راسو لجنب وغمض عينيه زعما ناعس.. ودار موتة حمار.. \n\nحلات عينيها هي بشوية عليها.. شافت قدامها ورجعات سداتهم ورجعات حلاتهم كتشوف فجنابها.. بانولها رجليه قدامها وبانتلها يديها فجهة ماشي هي هاديك وحسات بحنكها ملاصق مع لحمو.. خرجات عينيها مطرطقاهم وناضت تجلسات بالزربة وشهقات.. \n\nحطات يديها على فمها مخرجة عينيها وكتشوف فيه وهو قالب وجهو لجهة لوخرا.. ناضت وقفات ولصقات فالحيط وقلبها كيضرب.. \n\nتالاسين:اواعدي! اواعدي وعلى شوهتي! اواعدي وشني كنت عاملة! (غمضات عينيها بقوة) اعععععععع ويلي فاين كنت حاطة يدي! اواعدي يا وعدي وما جبرت فاين نعس!! تفووو عليا تفو تفو! (قربات كطل عليها غير من لفوق) اربيييي.. الحمد لله غير مزال ناعس اما كون شوهتك شووووهة البغلة! اعععععع حماااارة تفو عليا.. \n\nتنهدات ومسحات على وجهها ودوزات يديها على حنكها وعنقها.. عطاتو بالظهر غادة للحمام.. وهو يفتح نص عين وهز راسو كيطل عليها.. يله زادت شوية وهي تدور عاود وهو يرخي راسو مغمض عينو عاود.. رجعات عندو ووقفات فوق راسو وحطات ظهر يديها فوق جبهتو.. تكرز عليه لحمو من لمستها وعلى شوية ما يتفرش..لقات حرارتو هبطات. وتنهدات بارتياح ورجعات توجهات للحمام باش تغسل وجهها وفمها..\n\nحل عينيه هو كيسوط ويتنهد بارتياح.. ناض تجلس كيسرط فريقو ويحرك راسو يمين شمال بقوة.. حط يدو على حجرو كيحكو ودوز يدو على وجهو كيمسحو ويحك فعينيه.. \n\nخرجات هي كتمسح فوجهها ويله زطمات برا لحمام وهو يبانلها مجلس كيحك فعينو وهي توقف فبلاصتها..\n\nتالاسين:(سرطات ريقها) فقتي!\n\nهز راسو فيها بالزربة سرط ريقو ورجع هبط راسو كيحك فعنقو بلا ما يشوف فيها..\n\nبراء :وي..اححم\n\nتالاسين:كي كتحس راسك دابا! صافا!\n\nبراد:(كيشوف فجنابو) اححم مزيان.. انا اندخل ندوش.. عرقان!\n\nتالاسين:اا.. اه دخل يانا انخرج\n\nخرجات هي كتدخل فبعضياتها بالتلفة والمنظر دقبايلة كيتعاود قدام عينيها.. وخلاتو هو ناض كيسوط وكل ساعة يمخض راسو ودخل للحمام ووقف كيغسل وجهو ويرشو بالماء.. هز راسو موكي يديه على لافابو وكيشوف فلمراية حتا بانت على وجهو ابتسامة.. ما عرفها ابتسامة فرحة ولا ابتسامة كيضحك بيها على راسو ولا على الموقف لي تحطو فيه.. ضحك ورجع قلب الدورة ودخل لدوش..\n\nخرج بعد دقائق.. لبس ملابس داخلية وسروال دالكيطمة وحط فوطة فالازرق على عنقو كينشف بيها شعرو وخرج كيقلب عليها فين هي.. سمع تقرقيب فالكوزينة وتمشى ببطء حتا وقف فباب الكوزينة لعرييييض..بانتلو كتجبد ةشي حاجة من الثلاجة ويله دارت وشافتو وهي توقف فبلاصتها قبل ما طلعو وتهبطو قلبات وجهها لجنب وتوجهات لبوطاجي عاطياه بالججنب ووجهها حمااااار..\n\nتالاسين:ااا.. ببب..بصحة\n\nبراء :(كينشف فشعرو ويشوف فيها مطلع حاجبو بابتسامة جانبية) يعطيك الصحة\n\nتالاسين :(ما كتشوفش فيه) يانا انوجدلك ما تاكل باش تزيد شرب دواء\n\nبراء:(وكى على الحيط مكروازي رجليه ويديه فجيبو) بلا ما نعذبك انطلب شي حاجة من برا..\n\nتالاسين:(هزات راسها بلا ما تشعر) اشمن قالاك.. (ردات بالها وهي ترجع تقلب وجهها مغمضضة عينيها) بففففف مشي لبس عليك الله يرحم يماك..\n\nضحك عليها ورجع خرج وخلاها هي كتأفأف.. حتا تهدنات ورجعات كملات شغلها..\n\nدخل هو لبيتو لبس عليه اكس خفيفة وقندورة وهز صلايتو باش يصلي لي فاتو..ورجع خرج كيحك فنيفو ومبسم بلا هواه وتاجه مباشرة عندها للكوزينة لقاها مزالة خايدة.. هزات راسها فيه وشافت فيه غير بطرف عين حتا لقاتو لابس عليه وعاد ارتاحت..\n\nتالاسين:يانا شوية ونسالي.. ايكون فيك الجوع\n\nبراء :(تبسم وقرب وقف موكي على البوطاجي) ماشي بزاف.. الفرحة كهماتني\n\nهزات عينيها شافت فيه مربع وكيشوف فيه ويتبسم ورجعات شافت قدامها كتلف..\n\nتالاسين:اححم..كتاكل الخضرة كاملة ياك!! باش نعمل حسابي\n\nبراء :لي جات من عندك مرحبا\n\nتالاسين:واخة.. شوية وها هو واجد\n\nبراء:خودي راحتك\n\nبقى واقف نفس وقفتو موكي على البوطاجي مكروازي رجليه ويدو فجيبو وعينو ما غفلاتش عليها هي لي غادة جاية ما كرهاتش تخشى فشي حيط وتغبر من قدامو.. كلاها بعينيه ولا بغى يحدرهم.. وهي دور دور وتنسى حتا شنو كانت باغة دير.. وكل شوية ترجع شعرها مور وذنيها وهو كيتبسم ويضحك عليها فخاطرو.. حتا عيات وهي تهز راسها فيه هازة حجبانها..\n\nتالاسين:ما بقيتيشي مريض!\n\nبراء:(بهدوء وابتسامة) لا.. صحيت\n\nتالاسين:وا مشي جلس ولا شوف شني تعمل.. اتبقى مقابلني!\n\nبراء :(ضحك) لا.. ما عندي شغل\n\nشافت قدامها كتسوط ورجعات كتكمل شغلها بلا ما تشوف فيه وهو عاجبو حالو مبرزطها.. وفرحان بيها وما قاداه فرحة.. جات عندو دواتو وقبلاتو وباش تكمل الفرحة يفيق ويلقاها ناعسة حداه وبين يديه.. مزال تأثير نعستها فحضنو كيلعب فقلبو.. تنهد بارتياح كيشوف فيها وهي واقفة عاطياه بالجنب كتحرك فالخضرة لي فالمقلة ومنغاامسة فشغلها..\n\nبراء :شكرا!\n\nتالاسين: همم.. علاش!\n\nبراء :شكرا حيث بقيتي وقابلتيني\n\nتالاسين :(كتهضر وتقضي شغالها) ما عملت والو..عملت غير لي خاصو يتعمل.. ليلة كاملة ويانا نعيطلك.. كنت باغة نهضر معاك..(عقد حجبانو باستفهام) كنت باغة نهضر معاك على حساب خروجك من الدار.. حيث بقات فيا خالتي.. ليل كامل ويانا نصوني ووالو سحابني غير ما بغبتيشي تجاوبني ولكن فلخر تشطنت الصراحة!\n\nبراء :(بتعجب) تشطنتي!! وعليا!!\n\nتالاسين:مالها جاتك غريبة!\n\nبراء :وي الصراحة\n\nتالاسين: علاش!\n\nبراء :ما عرفت.. جاتني غريبة وصافي\n\nتالاسين:علاش كتفكر هايدا!! علاش واخد عليا فكرة بلي يانا كنكرهك ولا ما كنحملكشي\n\nبراء: ماشي كتكرهيني مي ما عندكش معايا\n\nتالاسين:غالط!\n\nبراء:(ضحك طانز) هي كتبغيني هه\n\nشافت فيه وما جاوباتوش ورجعات كملات شغلها.. وبقى هو كيشوف فيها مصغر عينيه وراسم ابتسامة تهكمية على وجهو.. هزات طرف عينيها فيه لقاتو كيشوف فيها وهي ترجع تحدرهم وهزات شعرها مور وذنيها.. فاش كتعمل هاد الحركة كدوبو وتجيبلو تمام.. ما كيكرهش يدو تكون فعاوط يديها.. تبسم متبع يديها واستقرات عينو على خذها لحمر لمزنك.. تبسم كثر وقرب جهتها فجأة وبدون سابق إنذار وبحركة ما فكر فيها لا هو ولا دارتلها حساب هي.. حركة ما عرف راسو كي دارلها مهم قلبو قالو ديرها.. ميل راسو وهبطو لمستواها وقبلها قبلة حارة فخذها..قبلة ترجملها فيها حبو وامتنانو وشكرو حيث وقفات معاه وفرحتو لي ما قادرش يكبحها... \n\nخرجات عينيها مصدومة ومتفاجئة منو وبلا ما تشعر حتا هي بعدات عليه بالزربة وهزات يديها وصرفقاتو..\n\nبقات واقفة مخرجة عينيها فيه ويديها كيرجفو.. ما عرفت بوستو منين خرجات ولا تصرفيقتها منين جات.. كتشوف فيه واقف قدامها مدور وجهو لجنب على إثر الصفعة ديالها.. كارز على فمو بقوة ووجهو حمار ووعروق جبهتو بانو.. حرك فكو وحط يدو على حنكو كيمسح على الدقة.. وضحك بسخرية وشاف فيها مزير على فمو.. \n\nتالاسين :(حطات يديها على فمها) ااا.. ما قصدتشي نضربك.. ما كنتشي باغة نضربك ولكن شني عملتي! علاش تبوسني.. فففف علاش بستيني! مَا كانشي خاصك تبوسني\n\nبراء كان فقط كيشوف فيها ويحك فحنكو ويعصر فالفك ديالو.. \n\nتالاسين:شو ما تفهمشي المجية ديالي لهنا غلط.. يانا جيت غير حيث كنت باغة نهضر معاك.. وقابلتك غير حيث عزيز وكنحسبك ففحال..(سكتات كتشوف فيه) كنحسبك فففف.. فحال..(سرطاتها) مهم ما يمشيشي بالك لبعيد وتفهمني غلط ولا طمع فشي حاجة\n\nمسح على وجهو ورجع هز عينيه حوووومر فيها قرب يبخ الدم.. عقد حجبانو وبنظرة قاصحة ونبرة قوية نطق.. \n\nبراء :خرجي\n\nتالاسين :شافت فيه بدهشة وبقات فمكانها\n\nبراء :خرجييي.. خرجي من هنا! خرجي وما تعاوديش ترجعي..\n\nتالاسين :اا.. يانا ما..\n\nبراء :(غوت) خرجييييييييييييييي 😡\n\nرجعات لور مخرجة عينيها وكتسرط فريقها.. حتا استدركات راسها وهي تعقد حجبانها ووقفات وقفة مستقيمة هازة راسها.. \n\nتالاسين :كون هاااني.. واخة نموت ما نعاودشي نزطم عندك\n\nدازت فيه وخرجات كتزدح وضرب فرجليها.. هزات صاكها لي كان فالصالة وخرجات طالعينلها لقرودة للراس.. وهو بقى واقف فبلاصتو حتا سمعها زدحات الباب حتا كانت اتهرس.. ومع الزدحة دالباب مع دار وبغوتة وحدة هبط كاع داكشي لي كان فوق لبوطاجي ولي من الصباح وهي خايدة فيه جابو كلو مترش فالارض.. ووقف كينهج وموكي بقبضة يديه على البوطاجي وكيشوف فلحيط قدامو وعينيه خارجين ولباخ خارج من وذنيه.. \n\nخرجات من عندو ساخطة وذاتها كلها كترجف معصبة من المنظر لي دارلها وعاد الطريقة باش جرى عليها.. ندمات علاش جات اصلا وكرهات الساعة لي زطمات فدارو.. طلعات لطوموبيلتها وزدحات الباب حتا طلبات معاها الشرع وجلسات كتسوط وتنفخ وكتحاول تكالمي راسها.. صونالها تيلي ورجع قطع ورجع صونا وهي تهزو شاعلة لقات نمرة سعد وهي تجاوب مقندشة..\n\nتالاسين :ما تبقااااشي تعيطلي.. صافي (قطعات عليه وديمارات وزادت)\n\nهو كان مزال واقف فمكانو.. لقرودة كيشطحو عند راسو.. علاش باسها هو براسو ما عارفش يمكن الفرحة خلات عقلو يحبس وغير قلبو لي يحركو.. ولكن باش تصرفقو!! ما بغاتش تسرطلو وكون غير طلبات السماحة هي عااد ما زايدة ناوياها فيه غلط وحاسباه بلي طامع فيها وللمرة لمليووووون كتعاودلو ديك نتا فحال خويا.. هاد لكلمة لي رجعات معقداااه فحياتو وكره لخوت وما يججي منهم هو كاااع.. ضرب لبلاكار لي فوق راسو ورجع قلب الدورة لبيتو غادي ويسوط ويشعط لي لقاها قدامو..وكااااع ديك الفرحة لي فرح هجرها فلخر.. دخل لبس حوايجو وخرج متاجه لشركة يبدل الساعة.. \n\n☘️☘️☘️☘️\n\n- بعد مضي 15 يوم:\n\n15 ليوم دازت عليهم.. ما شافتو ما شافها.. ضرب على الدار فمرة ولي بغاه كيمشي عندو ولا كيتلاقاه برا.. ومتجنب اي احتكاك بينو وبينها.. مقابل غير لخدمة مع باه والتصوير مرة مرة وكيحاول يلهي راسو بأي حاجة باش ما يفكرش فيها واخة محاولاتو ما جابت حتا نتيجة.. ورؤيا عيات فيه ولا بغى يرجع.. \n\nاما تالاسين فكانت فالحرب مع سعد.. كل ساعة معيط ومصرد فالميساجات وكيجي للدار كيبغي يحصلها فشي قنت يهضر معاها وهي ديما هربانة منو وما كتجاوبوش وحتا لخروج قطعاتو غير باش ما تلاقاهش.. اما واحد بيسان فحالتها ما تحسناتش.. مزااالة مضيووومة وهازة الهم بلحق قالت صافي تالاسين تراجعات وما اتزوج بيه خاصة منين هضرات معاها وقالتلها بلي لغات الفكرة من بالها.. \n\nكانت رؤيا فبيتها جالسة كتقاد شالها وفراس موراها كيلبس حوايجو من بعد ما دوش..\n\nرؤيا :دابا داك ولدك ما عوالشي يرجع!! \n\nفراس:(هز راسو فيها) عاود رجعنا لنفس سيجي ارؤيا!! خلي الولد عليك يجلس فين ما ارتاح\n\nرؤيا: وراه كنتوحشو افراس! ايوا واخة نقولو باغي يجلس بوحدو وكيرتاح فدارو.. واش حتا لمجية قطعها فمرة!! من نهار مشى ما رجع زطم هنا!! ياك لباس! وفما نقولو نشوفك يتلاقاني برا ولا فلكلينيك ولا خاصني نمشي عندو! مالو على حالتو! \n\nفراس:وا هو هاكاك.. داكشي ما عطاه الله شغانديرولو! \n\nرؤيا :ييييه دابا نتينا فالح تحكمني غير يانا.. وهو ما عندك ما ديرلو\n\nفراس: (تقابل معاها) دابا شنو واش بغيتيني نربطو بشي كوردة ونجرو ونجيبولك همم! ما بغاش صافي راه ما بغاش خليه براحتو\n\nرؤيا:لا وااالو.. ماشي شغلي.. اليوم يجي عندي نهنا للدار.. اجي ياكما مقلقو شي حد! \n\nفراس:بفففف وا رؤيا يهديك الله.. ما قلقو حد الالة غير گانتو وما gالتلو.. بدلي الموضوع الله يخليك\n\nشافت فيه عاقداهم وجامعة فمها معصبة ودارت عطاتو بالظهر وكتشوف فيه من لمراية بنص عين وهزات تيلي ديالها..\n\nرؤيا:الو! \n\nبراء :اححم.. الواليدة صباح الخير \n\nرؤيا:صباح النور.. كيبقيتي لباس\n\nبراء :لباس الحمد لله ونتي\n\nرؤيا:الحمد لله.. (شافت ففراس) اححم.. فوقاش اترجع لدار اولدي\n\nفراس:(خنزر فيها) \n\nبراء:الواليدة ياك هضرنا.. \n\nرؤيا:وا بغيت غير نفهم علاش! \n\nبراء :ما عندك ما تفهمي.. هاكاك وصافي انا هاكة مرتاح بلا ما تحكري الواليدة عافاك\n\nرؤيا:(تنهدات باسى) واخة اولدي واخة.. بلحق اجي غير تعشى عندنا راك من نهار مشيتي ما بقيتي جيتي.. أاااو حتا لهاد درجة!!! \n\nبراء:بفففف الواليدة ر.. \n\nرؤيا :ما كاين لا واليدة لا حْميدة.. جيتي تعشى مزيان ما جيتيشي ضرب على نمرتي\n\nقطعات عليه وخلاتو مزال باغي يهضر ورمات تيلي فوق لكوافوز.. هزات عينيها ففراس من لمراية لقاتو واقف حاط يديه على جنابو وعاقدهم فيها وهي تخرج عينيها فيه..\n\nرؤيا:شني كاين! \n\nفراس:ارتاحيتي!! \n\nرؤيا:اه ارتاحيت.. شي حاجة؟؟؟\n\nقصح فيها الشوفة وهي تجمع فمها وناضت كتبرگم وما كتشوفش فيه ومخلياه هو متبعها بعينيه ومخنزر..\n\nتعاشات لعشية.. وكلشي مجموع فالدار.. كلها وفين ملاهي مع شغلو.. بداو يوجدو لعشا ويستفو فالطبلة ورؤيا ججالسة على الشوك.. غير حاضية الباب وفراس كيطلعها ويهبطها ويعيط الله يستر.. شداتها البكية وقالت صافي ما دارش بغلاوتها وما ايجيش.. عيطولهوم يتجمعو على الطبلة وناضت بزز جلسات على ديك الطبلة وغير حادرة عينيها ومهمومة.. ويله غادي يقولو بسم الله وهو يوقفهم صوتو.. \n\nبراء:اتاكلو بلا بيا \n\nهزو عينيهم كاملين فيه.. واقف فباب الصالة بسروال باج وسوميج بلومارين.. كيتبسم فوجههم وملامحو فنفس الوقت ما مرتاحاش.. ناضت رؤيا وقفات فرحانة وعينيها كيبريو وترمات عليه معنقاه وهو حنى على جبهتها باسهالها.. \n\nرؤيا :سحابني ما اتجيشي ههه\n\nبراء :وانا نقدر نخسر لخاطر لزين ديالي\n\nرؤيا :(فرحات) الله يرضي عليك ههه\n\nناضو لي ناضو كيسلمو عليه وقرب هو عند الباقي كيبوسلهم راسهم باحترام وهما كيسولوه على احوالو ويعاتبوه على غيبتو.. \n\nرقية:(نزلات عليه لراس) ياك المتعوس.. منين دفنوه ما زاروه\n\nبراء :اححح دقتك قاصحة ارئوش ههه\n\nرقية:ما بئات فيها رئوش.. علاش نتين خليت فيها شي رئوش.. (باسى) كون مت ودفنوني ما تجيبلي خبار\n\nبراء :(باس راسها) لباس عليك.. الله يطول فعمرك \n\nكمل سلامو عليهم و صابر لعتابهم..كلشي سلم عليه.. خوتو ناضو عندو وهو قرب عند لكبار سلم عليهم.. وهي جالسة فبلاصتها ما تحركات ما تململات غير هزات عينيها فيه ومتبعاه.. حتا سالا وشاف فيها واقف فالجهة لوخرا من الطبلة وتبسم ابتسامة دبزز.. \n\nبراء:تالا! صافا! \n\nتالاسين :(جاوباتو بابتسامة صفراء) الحمدلله \n\nقلب وجهو وما رجعهش شاف فيها ولا جات عينو فعينها واخة غير بالغلط... واخة راه مكابر بزااااف ومقاتل مع نفسو باش ما تغلبوش ويشوف فيها.. جلس وسطهم فرحانين بيه كيقزربولو فالماكلة وخدامين عليه ضعافيتي ما كتاكلش وهي غير كيتبسم ودايرلهم الخاطر.. وتالا غير كتقلب فيه عينيها بالفقصة ديال داك نهار لي ما بغاتش تسرطلها.. \n\nسالاو لعشاء وناضو يتجمعو فالصالة.. وججلسو كاملين على الضحك والهضرة.. وتالاسين وسطهم ساكتة وحتا بيسان قليل فاش كتهضر.. \n\nصونالها تيلي ديالها وهو فيديها وهي تهز راسها فيهم وقطعات دغيا وقالت مفافية.. \n\nتالاسين :نمرة بريفي..باينشي حد باغي يتبرهش\n\nرؤيا:ما تجاوبيشي.. لي بغى يعيطلك بالنمرة ماشي بريفي.. تجبرو شي برهوش باغي يتفلا\n\nتالاسين :اه وي.. حتا يانا داكشي علاش قطعت ههه\n\nحكات وذنيها بتوتر وحنات راسها دارت لتيلي سيلونس.. وهو هاز حاججبو وكيشوف فيديها بنص عين ورادلها البال وهي كل شوية تقطع المكالمة وباين عليها توترات.. جاها ميساج وفتحاتو عاقدة حجبانها.. \n\nسعد:ما بغيتيش تجاوبي على خاطرك.. اتخرجي اتلقايني فالجردة لي مور لفيلا.. خرجتي مزيان ما خرجتيش اندخل لداخل نفرگعو هاد الزمر\n\nقراتو وساطت معصبة وسدات تيلي كتعض فضفارها.. بقات كتشوف حتا عيات وهي تنهد وسيفطاتلو.. \n\nتالاسين :خليك تما.. هانا ماجة\n\nناضت وقفات وهي توقفها بيسان بتسائل\n\nبيسان:فاين ماشة\n\nتالاسين:هاااا..اا غير طواليط.. ونطلل على مينوشة نشوفها واش كلات ولا مزال\n\nبيسان:اه اوك\n\nتبسمات فوججههم وخرجات كتلعب بصباعها وتشوف موراها بحال الا ما عرفت شنو دايرة.. غبرات من قدامهم وهي تقلب الدورة لكوزينتها ومن تما خرجات من الباب للجردة اللورانية ووقفات كتقلب عليه بعينيها حتا كيخرجلها من مور الحيط وقفزها فبلاصتها ومد يدو جرها حتا هي مغطيين بالحيط داادار.. \n\nحطات يديها على قلبها مفزوعة وعينيها خارجين.. وهزات راسها فيه ساخطة ودفعاتو كتهضر بصوت خافت.. \n\nتالاسين :شهاد الزمر.. خلعتيني\n\nسعد:توحشتك\n\nتالاسين :(ختزرات فيه) جمع راسك\n\nسعد :علاش ما كنتيش كتجاوبي همم!! 16 اليوم وانا انحماق منين ما دزتلك تقمعيني!! لا واتساب لا فيسلا انسطا لا ابيل لا ميساج.. حتا لخروج قطعتيه\n\nتالاسين :حيث ما بقالنا فاش نهضرو\n\nسعد:(خنزر فيها) علاش كديري هاكة\n\nتالاسين :نتينا لي علاش كتعمل هادشي.. فاين باغي توصل\n\nسعد :نتي عااارفاني مزيااان شنو باغي.. انا راه ما نتفرقش عليك غير تهناي\n\nتالاسين :(خرجات فيه عينيها) واش بزز!!! \n\nسعد :اه بزز.. شفتي كون نهار طلبتك قلتيلي لا والله حتا كنت نميك علبك.. ولكن باش تسمحي فيا على قبل داك خينا والله ما تكون ولا تكون.. هو بغى يحيدني باش تخلالو الساحة.. بلحق والله لا كانت ليه\n\nتالاسين :لا نتينا لا هو.. يانا ما بقيت باغة حد غير فرقوني بزوج\n\nبغات تمشي وهو يشدها من يديها ورجعها مخرج عينيه فيها وغوت ساخط.. \n\nسعد :ا والله مااااااااااا نفرقك سمعتييييي\n\nحطات يديها قدام فمو بلا ما تقيسو وصبعها على فمها مخرجة عينيها فيه وكتشوف فجنابها.. \n\nتالاسين :ششششش فضحتينا.. سكت\n\nشافت فجنابها مخلوعة عنداك يكون شي حد ورجعات شافت فيه عاقداهم ودفعاتو بعد عليها..\n\nتالاسين:شني بغيتي دابا!!\n\nسعد:(بعصبية) واش مزالة كتسولي شنو بغيت!!\n\nتالاسين:(خدات نفس عميق وهضرات بهدوء ) سمعني اسعد الله يخليك.. يانا نهار لول كون زيالي ايوقع هادشي كامل ما كنتشي انجي حتا نتلاقاك.. فهمني عافاك.. يانا ما باغاشي ينوض بينك نتينا وبراء مشاكيل بسبااابي فهمها..\n\nسعد:شفتي الا ما قبلتيش عاد انوض باباهم هاد المشاكيل\n\nتالاسين:(زفرات) ما عوالشي تفهم!\n\nسعد :لا مخي زليجة\n\nتالاسين:فهادي ما كذبتيشي\n\nسعد :دابا شنو.. ما اتخلينيش نجيب الواليدة ونجي\n\nتالاسين :(مسحات وجهها بقلة حيلة) بفففف مشي فحالك اسعد الله يرحم يماك\n\nخرج عينيه فيها وضرب فالحيط لي موراها معصب..\n\nسعد:ما ماااشيش ما ماااشيش.. (شدها من دراعها) ما انمشي حتا نسمع منك اااه.. ما انفرقك حتا تقبلي سمعت.. ما انمشيش\n\nتالاسين :(دفعاتو عليها مخرجة عينيها وكترجف) لااااا سمعتي لاااا.. (صوتها تنغنغ) بركة عافاك مشي فحالك\n\nشاف فيها باسى وخفض صوتو وقرب منها بملامح متوسلة..\n\nسعد:عافاك اتالا.. عافاك ما ديريش فيا هاكة.. راه كنبغيييييك فهميها كنبغييييك.. ما نقدرش نتفرق عليك.. ماشي حتا قلت صافي اسعد ضحكاتلك الايام.. عافاك اتالا ما ديريش فيا هاكة.. \n\nتالاسين :(شداتها البكية) الله يخليك ما تزيدشي تضغط عليا.. حاسة براسي ايتفرگع عافاك \n\nسعد:نتي راسك ايتفرگع وانا شنو نقول هااا!! شنو نقول انا! شنو نقول فقلبي لي ايخرج من بلاصتو.. \n\nحنات راسها كتفادى تشوف فيه وهزات يديها بزوج لي كيرجفو ورجعات بيهم الشعر مور وذنيها..\n\nتالاسين:(بهدوء) مشي فحالك اسعد.. قلتلك داك نهار سالينا\n\nسعد:(تعصب) وااااش باغة طرطقيلي شي عرق فلمخ!! سير فحالك.. سير فحالك امااا مااشيش الالة.. وما ساليناش.. (رجع تنفس وخفض نبرة صوتو) شوفي فيا اتالا.. راه والله حتا كنبغيك وبزاااف.. \n\nتالاسين :فهمني ر.. \n\nسعد :(قاطعها) فهمييني نتي ابنت الناس.. فهميني نتي.. راه كنبغيييك وما قادرش نفرقك.. ما قادرش نتيق بلي الحلم لي حلمتو شحال هادي تسالى قبل ما يبدى..\n\nتالاسين :هانتينا قلتييها.. قبل ما يبدى.. وحيث باقي ما بدى خلينا نحبسو هنا.. حسن ما داك لحلم زويييين لي حلمناه يتقلب لكابوووس خاااايب اسعد\n\nسعد :(حل عينو بفرحة) هانتي قلتيها.. حلمناااه.. اذا حتي نتي فحالي ياك.. حتا نتي كتبغيني وباغانا نكملو.. \n\nتالاسين:(هزات عينيها فيه) واش يانا كنشرق ونتينا كتغرب!! واااااا دخلا نرااسك.. سااالينا اسعد سااالينا نسااااني رجعني ديك لبنت لي كنت حاسبها فحال ختك ونسااااا شي حاجة اسمها يانا وياااك\n\nسعد:(سخط) دابا وااااااش حاالفة تخرجي مني شي حااجة لي ما تعجبكش.. وما انفرقكش فهميييها واخة نعرف نبقى تابعك حتا لمووووت ما مفارقكش.. كنبغييك وانبقى نبغيييك وما انمشي حتااااا ندييييك.. (شدها من دراعها كيمخضها) علاااااش كديري فيا هاكة علااااش علااااش\n\nهزات راسها فيه ونترات يديها منو بقوة ودفعاتو وهي كتمجنن باغة طرطق حيث بصح حاسة براسها اتنفاااجر.. براد من جهة سعد من جهة واعجابها بيه من جهة.. وهو غير ما كيزيد يضغط عليها.. شافت فيه كتنهج ودموعها نازلين فخط واحد وذاتها كلها كترجف عليها..\n\nتالاسين :صااافي صااافي بركة اهههئ اهنئ اهء عييييت صااااافي حبس حد هناااااا اهئ اههئ بعدو مني كلكم ما بقيت باااغة حد اههئ اههئ صااافي نسااااني نساااني.. محيني من حياااتك اههئ اهئ..\n\nسعد:(بغي يشدها) تالا انا.. \n\nتالاسين :(بعدات عليه) بععععععد مني.. بععد منييي اهئ اههئ اههئ مشيييي فحااالك مشيييي.. خليني علييييك اههئ انهئ اهئ مشي وخليني.. نسااااني اسعد نسااااا\n\nسعد:ولكن انا.. \n\nتالاسين:(حطات راسها بين يديها) واااا مشييييي اهههئ اههئ مشيييييي صااافي بركة\n\nشاف فيها مخلوع وهي قدامو عقلها ايخرج وهز يدو كيكالميها وكيبعد بشوية بشوية..\n\nسعد :صافي صافي.. هانا انمشي.. كالم كاالم.. صافي غير سكتي هانا انمشي\n\nتالاسين :(حاطة كفوفها على وذنيها) مشي فحالك مشي اههئ مشي وخليني اههئ انههئ\n\nسعد:اوك اوك.. مي ديري فبالك مزال ما سالينا.. مزال راجع.. وما انفرطش فيك\n\nقلب الدورة ومشى خارج بحالو ومرة مرك يدو يشوف فيها.. وهي باقة على نفس الوضع.. حتا لواحد اللحظة وهي تهز راسها لسماء كتشهق ودوزات يديها على عنقها وخرجااات صوت الاااااااااااه وطاحت هابطة مع الحيط بشوية حتا جلسات وحنات راسها بين رجليها كتبكي وتشهق..وشعرها هااابط مدرق وجهها فمرة.. بقات هكاك حتا كتحس بشي حد جلس حداها.. وهزات عينيها حومر كيبريو بالدموع فضوء القمرة.. لقاتو جالس حداها وهي تخرج عينيها فيه.. جالس مسرح رجل وثاني لوخرا وراخي يدو فوق ركبتو.. وكيشوف قدامو عاقد حجبانو فصمت.. \n\nهزات عينيها فيه وبعدات الشعر على وجهها لي مجلط بالدموع وبقات مبلقة عينيها فيه كتفكر واش سمعهم او لا لا.. وهو ساكت حداها وكيشوف قدامو ساهي وموكي على الحيط حداها..فجأة تنهد تنهيدة طويييييلة وبصوت خافت مبحوح شوية بزز باش خرج نطق بلا ما يشوف فيها.. \n\nبراء :كتبغيه! \n\nسكتات كتمسح دموعها بظهر يديها وشافت قدامها حتا هي جامعة رجليها عندها ومعنقاهم بيديها.. شافها ما جاوباتش وعاود سولها.. \n\nبراء :سولتك.. كتبغيه! \n\nتالاسين :(بصوت منغنغ بلبكى) كنبغيه او ما كنبغيهش.. شنو الفرق\n\nبراء :(ساهي قدامو) كاين فرق.. وفرق كبيييير\n\nتالاسين :الصمت\n\nبراء :(سرط ريقو عاقد حجبانو وصوتو باين فيه مقهور) ودابا جاوبي.. كتبغيه! باغة تكملي معاه! \n\nتالاسين :يانا ما بقيت باغة والو (حنات راسها بين رجليها كتبكي) ما بقيت باغة واالو اههئ اههئ \n\nبراء :(تنهد) وعلاش كتبكي! \n\nتالاسين :كنبكي على زهري.. كنبكي على ما عطاتني الدنيا اههئ اهنهئ كنبكي حيث عرفت بلي لي بحالي مكتاب عليهم لمحنة ولعذاب فما مشاو اههئ انهنئ اهء اهء اهء \n\nشاف فيها بالجنب ورجع قلب وجهو عاقد حجبانو ولكن واخة هكاك باااين فوجهو القهرة لي حاس بيها.. \n\nبراء :هزي راسك ومسحي دموعك\n\nتالاسين :دابا نتينا علاش لحقتيني.. سمعت كلشي ياك \n\nبراء: مسحي دموعك.. \n\nشاف فيها بنظرة جادة كيتسناها تمسحهم.. هزات راسها فيه بنظرة باردة شافتو كي كيشوف فيها وهي تقلب وجهها ومسحات دموعها.. وهو يقلب وجهو مرة اخرى.. \n\nبراء : دابا انبدل السؤال! فرضا كون ما كنتش انا.. او كون ما عرفتيش بلي كنبغيك.. واش كنتي اتكوني فرحانة و مرتاحة معاه!! \n\nتالاسين :دابا علاش هاد الاسئلة!! \n\nبراء :جاوبي\n\nتالاسين:(شافت فيه كتفكر ورجعات كتشوف قدامها) على الاغلب\n\nبراء:(عض على شفايفو) اوك.. خديت جوابي \n\nتنهد وبقى ساكت لمدة باغي ينطق وحاس بلكلام ما باغيش يخرجلو من الحلق وكيتضارع باش يخرج ديك الكلمة من فمو.. وفآخر المطاف هز راسو موكيه لور وعينيه فالسماء.. \n\nبراء :(بهدوء) تزوجي بيه\n\nهزات عينيها فيه مبهوضة وكترمش وهو مزال على نفس الوضع ما دار حتا حركة ومخليها هي متفاجئة بكلامو.. \n\nتالاسين :شني قلتي! \n\nبراء :منين كتبغيه ومرتاحة معاه وفرحتك اتكون حداه...تزوجي بيه\n\nتالاسين :(سرطات ريقها كتشوف فيه) \n\nبراء :كنبغيك اه.. وحيث كنبغيك نبغي نشوفك ديما ضاحكة وفرحانة.. واخة على حساب فرحتي.. تمنيتك حلالي اه.. ولكن ماشي ونتي قلبك مع واحد اخر.. تزوجيه اتالا.. انا ما انوقفش فطريقك من هنا لفوق.. وما تخافيش ما ايوقعو حتا مشاكيل بيني وبينو وما انجيش فطريقو..بلحق الا بكاك شي نهار ما نواعدكش نسكت.. انا انحسب راسي ما قلت والو ونتي اتنساي بلي جيت وهضرت معاك داك نهار.. ورجعي حسبيني كما قبل (ضحك بسخرية) خوك لكبير هه.. \n\nقلب وجهو شاف فيها لقاها مبلقة عينيها فيه وحالة فمها وهو يتبسم ورجع كيشوف قدامو..\n\nبراء: الصراحة فاش كنفكر كنلقى راسي نستاهل.. حيث انا لي بقيت ساكت سنيييين.. وسكوتي هو لي وصلني لهاد الحالة.. يمكن كون هضرت من شحال هادي كون ما حسبتينيش خوك.. ساعة نهار بغيت نهضر جااا المكتاب وسكتني.. ما تلوميش راسك وحتا انا ما كنلومكش.. حيث هادي عقوبة سكوتي وهاني كنخلصها.. الدنيا هاكة.. ماشي ديما كتعطينا لي بغيناه وماشي ديما كتجي فصفنا.. وواخة كنعياو نخططو لحياتنا كيجي لمكتاب وكيقلب كلشي.. (شاف فيها بابتسامة مخبية موراها شحال من حاجة) ودابا خرجيني من حساباتك وفكري فراسك.. وخاصك تعرفي بلي فرحتي من فرحتك..وراحتي من راحتك.. ونهار نتي كتبكي دموع انا قلبي كيبكي الدم.. \n\nوتروها شوفاتو وقلبات وجهها قدامها كتفكر فهضرتو وساكتة وهو شاف فيها مزيان ورجع قلب وجهو..\n\nسكتات كدور هضرتو فدماغها وهو جالس حداها ساكت وصدرو كيطلع ويهبط ببطء.. حتا سمعها هضرات بصوت خافت وهي كتشوف قدامها.. ما فرزش شنو قالت مزيان ورجع سولها.. \n\nبراء :شنو! \n\nتالاسين :رجع لدار\n\nبراء :(رجع شاف قدامو) لا خليني بعيد حسن\n\nتالاسين :ياك قلتيلي نساو كلشي ونرجعو كي كنا ايوا صافي رجع فحالك.. كلشي فالدار باغيك ترجع\n\nبراء :ما نقدرش نرجع.. حيث الا رجعت عمري نسى\n\nتالاسين :(بدون تفكير) شني اتنسى! \n\nدار شاف فيها مطولا مع ابتسامة خفيفة خلاها تفهم بلي قصدها بكلامو وهي ضرب طم..\n\nبراء :بغيت غير نسولك اخر سؤال!! \n\nتالاسين :(شافت فيه باستفتار) شنو؟؟ \n\nبراء :علاش هو!! \n\nتالاسين :(سكتات شوية وجاوباتو) وعلاش انا!!\n\nشاف فيها وضحك على راسو.. حيث عطاتو جوابو.. دبصح القلب هو لي ما فيهش علاش وكيفاش.. القلب ما يشاور.. وكون كنا نتحكمو فيه كون شلاااااااا ما يكون.. \n\nبراء :(تجلس عليه معاوط) شوفي فيا!.. هزي راسك وشوفي فيا\n\nهزات راسها متوترة وكدور فعينيها حشمانة منو وتقابلات مع عينيه.. تبسم ابسامة خفيفة فوجهها.. ابتسامة كون تعرف شحال مخبية ديال الصراع وسط منو وشحال عانى باش خرجها كون حشمات من راسها.. \n\nبراء:(تنهد)تهلاي فراسك.. ضحكي وفرحي.. وما تخليش دموعك ينزلو.. فرحتك مع سعد \n\nاذاً كملي معاه.. وانا اكيد ايجيني يوم ونسى ههه (ضحك بقهرة حيث عارف راه غير كيكذب على راسو) شنو انديرو القلب هو لي كيحكم ونتي قلبك ما اختارنيش.. \n\nشاف فيها مطولا كيتشاور بينو وبين راسو وفلخر زعم وقرب وحط شفاهو على جبينها فقبلة خفيفة وبعد وخلاها هي كترمش.. \n\nبراء :ردي لبال لراسك\n\nتبسملها مرة اخيرة وناض وقف خدا نفس عميق وقلب الدورة داخل فحالو وخلاها هي جالسة كتشوف فيه حتا غبر من قدامها.. \n\nبقات شحال جالسة كتخمم وتفكر مع راسها وفلخر ناضت حتا هي دخلات.. رجعات عندهم للصالة لقاتهم جالسين وبراء ما كاينش..\n\nتالاسين :واش مشى براء! \n\nهنية:اه ابنتي مشا.. \n\nرؤيا:(بحزن) عييت نشد فيه ما بغاشي حتا يبات.. تقول مجلسينو على الشوك\n\nبيسان:(بصوت خافت بينها وبين راسها) لهلا يوريك الشوك لي جالس عليه.. (تنهدات) يانا لي حاسة بيه\n\nجواد:خليه الواليدة براحتو.. المهم يكون على خير وبيخير\n\nرؤيا:(بغصة) نتوما راه حتا واحد ما حاس بيا.. واش عام ونص وولدي بعيد عليا وفلخر يبقى يجي عندي بحال الضيف.. علاش مالو! كنهزو عليه لحجر باش ما يجلسشي براحتو هنا\n\nزينب:ما ديريش فبالك ابنتي.. ولاد ليوم كلهم كتعجبهم الاستقلالية.. وهو راه ولف العيشة بوحدو عليها\n\nرؤيا:(بدات دمع) غير كتهضرو وصافي.. يانا بغيت ولدي حدايا نصبح عليه ونمسي عليه اهئ اههئ اهء اهء .. جالس تما بوحدو فحال لمقطوع ما عرفناه واكل ولا شارب اهء اهء\n\nفراس:(عقد حجبانو) دابا علاش كتبكي! مسحي دموعك بلا ما تمرضيني\n\nرؤيا:(زادت فوتيرة لبكاء) اههئ انههننئ خليني نبكي.. ولدي ما بقاشي حتا حامل يجلس معايا اهئ اهئ اههئ ونتوما تقولولي راحتو.. زعما فحال الا يانا ما نعرف شني كنعملو اههئ اهئ اهء \n\nحسن:يهديك الله ابنتي.. ما دخليش لمحبة فهادشي.. معزتك حاجة وراحتو حاجة\n\nرؤيا:ما شغليييشي اهء اههئ اههنهئ ماشي شغلي.. لي يبغيك يجلس معاك واخة وسط لعافية اهنهئ اههئ اهنهئ \n\nفراس:(خنزر فيها) رؤياااااااااااا.. بركة من لبكى\n\nرؤيا :جيبولي ولدي اهنهئ اهئ اهئ \n\nجواد:(جر جهاد وقفو حداها) ها هو.. ما كفاكش هذا.. ها انا\n\nرؤيا: (شافت فيهم كتغبن) \n\nجهاد: (عنقها)هانا العمر بغيتيني..\n\nرؤيا:بغيت براء اهء اهئ\n\nجهاد:(طلع حاجبو) كتوحمي عليه.. (سكت مخرج عينيه) ويلي عنداك تكوني حاملة.. الواليد درتيها 😳 حملتيلي الواليدة!!!!!! \n\nجواد:(شهق مبهوض) ويلي مك يا مك.. شَرَفنا ضاااااااااااع 😳😳\n\nفراس:(جمع مع جواد لي جالس حداه بدقة لعنق) نوض تحرك من حدايا.. (ناض وقف جر رؤيا ونزل على جهاد بدقة لراس) نحمَّلها ونفوتها لهيه وبتوام گااااع ويله تجمع عليا.. نوضي نتي ونتي غير تغبني عليا.. زيدي قدامي\n\nرؤيا:(كتمسح عينيها وتغبن) بغيت ولدي اهء اههئ \n\nفراس:جمعي خناينك\n\nطلعها بحالها هي كتخنن وتبكي وهو كينگر عليها.. وخلاهم هما كيهضرو وتالاسين جلسات طايح عليها الضيم وهي كتشوف رؤيا فديك الحالة وكتلوم راسها بلي هي السباب ففراق الولد على مو..\n\nدازت الايام وبالضبط شهر.. سعد مزال تابع تالا وشاقمها فالدخلة والخرجة وحالف ما يستسلم ولا يهز الراية.. اما هي فمنين ما جاها كتهربلو.. ورجعات ديما ساهية ومرفوعة.. حيث من واحد الناحية باغة تكمل معاه ومن ناحية خرا كتفكر فشنو يقدر يوقع اذا قبلات وهو غير ما كيزيد يضغط عليها بإصرارو عليها.. اما براء ف فشهر كااامل شافتو مرة وحدة وتلاقاتو غير عند الباب خارجج بحالو من الدار من بعد ما جا يطل على رقية لي كانت عيانة شوية ومن تما ما رجعات شافتو.. وكلامو فديك الليلة مزال مسجل وكيدور فراسها.. كانت كتشوف رؤيا لي ديما مغبنة ودمع على قبلو وكيضرها خاطرها وتلوم راسها كثر وكثر حيث عارفة ومأكدة بلي هي سبابو حتا طج.. شحال من مرة فكرات فمشاعرو تجاهها ولكن كتلقى بلي هي عمرها شافتو بديك النظرة باش تقبل حبو ليها.. اما بيسان.. فكانت بين نارين.. عايشة وما عايشة رجعات ضحك بزز وديما ساهية كثر من تالا.. ما قدراش تحقد عليهم وما قدراش تنسى حبها ليه.. واكتفات انها ترتاح نسبيا حيث موضوعهم تسد ومزالة عاضة فالصبر وزاطمة على قلبها وساكتة.. وبراء يا براء.. بالنسبة ليه لحياة وقفات.. أحلامو الوردية تلاشات.. وقلبو كيدق ولكن ما حاسش راسو عايش.. ايامو رجعات بحال بحال.. الرياضة الخدمة الدار والتخمام طول ليل حيث النعاس تخاصم معاه.. والايام غادةة جاية وكلها خايد فهمو وحتا حد ما هاني.. \n\n🌿🌿🌿🌿\n\n\"أحبك.. \n\nتُحبني.. \n\nيُحبني.. \n\nتُحبه.. \n\nوالقلب سُلطانُنا 👑.. \n\nننحني له سَمعاً وطاعة فالحب ليس بإرادتنا..💘\" \n\n🌿🌿🌿🌿\n\nجالسة فالبالكون... مربعة رجليها وسط سلة دلقصب معلقة فالسقف وموكية راسها لور كتشوف فسماء.. شعرها طالقاه يلعب بيه هواء ليل.. وبيجامة خفيفة دالنعاس ساترة لحمها.. بين يديها مينوشة مكمشة فيها وخاشية راسها فكرشها.. ويدين تالا كتداعبها ببطء.. تنهدات حتا تهزو كتافها وهبط صدرها بالبطيء.. وبصوت مهموم نطقات كتشكي همها لمينوشتها.. \n\nتالاسين :شني نعمل أمينوشة! حاسة براسي مقسومة على مئة جهة.. عقلي فجهة وقلبي فجهة.. باغة وما قدراشي.. خاصني وما خاصنيشي.. شني نعمل غير قلي!!! وكووولو كوم وخالتي كوم يااخور.. دموعها كيقتلوني.. بعدت على سعد غير باش ما نشتتشي شمل مي فلخر لي خفت منو طحت فيه.. الولد فجيهة ويماه فجيهة.. هي كتعذب ويانا كنتعذب معاها.. عييت امينوشة والله!! كلشي يهون ولكن خالتي هي لي ما باغاشي تسرطلي حرقتها.. نصبر على كلشي ولكن ما نقدرشي نصبر على شي حاجة تآديها ولا تآدي شي واحد من هاد العائلة.. شنو فنظرك نتينا!!! نعمل بكلامو ونتبع قلبي! باغة امينوشة ولكن فاش كنتفكرو ونتفكر كلامو ما كنقدرشي.. ما باغاشي نجرحو امينوشة.. واخة راني جارحاه اصلا.. اووووووف راسي ايتفرگع.. كنفكر فراسي وفيه وفسعد وفخالتي وما باغة نظلم حتا حد فينا.. بلحق كيفاش ما عرفتشي!!! \n\nسكتات شحااااال ساهية قدامها وعاقدة حجبانها كتفكر.. وفلخر جمعات النفس وبنظرة جادة شافت قدامها.. \n\nتالاسين :شفتي شنو! اكثر واحد فينا معذب هي خالتي.. ويانا لي عارفة فراق لحباب شنو ساوي.. (غمضات عينيها هازة راسها) بلاصتي فهاد الدار خاصها تخوى باش يعمرها مولاها.. خاصني نخرج باش هو يرجع.. (عقدات حجبانها) ولكن الا بغيت نهز راسي ونمشي بحالي حد ما ايخليني.. وعمي فليلتو يرجعني.. بفففففففف حتا كنقول فكيتها وترجع تعقدلي.. \n\nسمعات تيلي ديالها كيصوني.. طلات عليه كان فوق الطبلة قدامها.. شافت شكون ورجعت لور وتنهدات وشافت قدامها.. \n\nتالاسين :هو حل واحد لي كاين.. واخة انظلمو ولكن مرجوعتو ينسى.. \n\nهزات تيلي ديالها كتشوف فيه حتا قطع.. سرطات ريقها وهي كتضارب مع نفسها.. وفلخر سمات الله وصونات.. \n\n🌿🌿🌿🌿\n\nصبح صباح فحال كل صباح.. ناضو كلها لشغالو.. ودخلات هي وبيسان من برا من بعد ما كانو كيجريو كالعادة.. واخة كل وحدة فين كانت ساكتة وقليل فاش كيهضرو.. حيث بيسان من يوم يومها ما كتعرفش تهز فخاطرها او تكره شي حد عسى تكره تالا لي بحال ختها وكثر ما تقدرش واخة تبغي.. كتقصح وتسرطها وتكمدها وتسكت.. واخة بقى فيها راسها وبزااااف.. دخلو وكل وحدة مشات لبيتها.. ومن بعد الحمام ومن بعد ما قادو حالتهم نزلو يفطرو مع العائلة بحال كل صباح.. كلشي مجموع وبلاصتو هو خاوية ورؤيا فيما تشوف بلاصتو تبدى بكاسيطتها لي حفضوها كل صباح.. تجمعو كياكلو حتا صونا تيلي ديال رؤيا وهزاتو كتجاوب.. حتا خلعات كلشي لي جالس حداها... \n\nرؤيا :شنييييييييييي! \n\nكلشي هز راسو فيه باستغراب وهي هزات راسها فتالاسين كتشوف فيها مبهوضة وتالا كدور فعينيها فبلاصتهاَ.. \n\nشافو فيها كاملين باغيين يفهمو منها شنو واقع.. وهي عينيها على تالاسين ومبجقة عينيها فيها..\n\nرؤيا :واش كتهضري بصح!!\n\nشامة: ههه والله.. فلعشية وجدو راسكم\n\nرؤيا :كيفاش فلعشية!! اصحبتي راكي شلطتيني! فوقاش وكيفاش راه ما فهمتشي\n\nشامة:بحالي بحالك.. الولد البارح جاي عندي فنصاص ليل كيدق عليا فيقني قالك غذا انمشيو نخطبو تالا.. ما فهمت وااالو مهم لي عرفتو هو أنهم هاضرين بيناتهم وتالا قابلة وهو باغيها وايتسطى راه قرييب يحماقلي بالفرحة هههه\n\nرؤيا: (شاف فتالا) هادشي راهم متفاااهمين بيناتهم..(تبسمات) ههه ناري على خبار.. ما عرفت واش نفرح ولا شني\n\nشامة:أ فرح اصحبتي.. شكون فحالك انتناسبو هههه\n\nرؤيا :وييييه ولكن ماشي زربتو شوية\n\nشامة:اختي واالو هاد خينا عندي واش بغى يصبر.. قلتالو قالك لا والو اليوم هو اليوم ونضربو لحديد ما حدو سخون\n\nرؤيا:هههه فشكل هادشي.. مهم مرحبا بيكم أنا انهضر معاهم فالدار ونرجع نعيطلك صافي\n\nشامة:اوك احبيبة.. يله بسلامة\n\nقطعات وشافت فتالا كضحك وفنفس الوقت متفاجئة.. \n\nرؤيا :بصح كنت عارفة!! \n\nتالاسين :الصمت\n\nفراس:شنو كاين! \n\nرؤيا:ههه خير خير..غير لخطاب جايين عندنا اليوم\n\nزينب:لخطاب!!! لمن!! \n\nرؤيا:لتالا هههه\n\nبيسان:(خرجات عينيها) ششش.. ششكون! \n\nرؤيا:ههه سعد ولد خالتك! \n\nوكانت الصدمة.. خرجو عينيها وهي جالسة فبلاصتها واللقمة وقفاتلها فالحلق..وبقات غير كتبرقق فعينيها وعينيها تجمعو فيهم الدموع.. تشللات فبلاصتها لا كلام لا حركة.. \n\nفراس:(شاف فتالا ورجع حك لحيتو) امممم مزيان..الله يكمل بالخير.. (تنهد)انا انمشي.. تعطلت\n\nرؤيا :ههه شعندك! هذا ما اتقول؟؟ \n\nهنية:تجبرو ما سخاشي بيها ههه الله يكمل بالخيييير ابنتي فرحتونا\n\nرقية:شكون ايتزوج! \n\nحسن:تالا ايخطبوها اليوم ههه\n\nرقية:(خرجات عينيها) تالا!! بيمن؟؟ واش ببراء\n\nشاف فيها فراس عاقد حجبانو عرفها عارفة لي كاين وجهاد وجواد غير كيدورو فعينيهم.. \n\nرؤيا :هههه شني جاب براء نالهضرة!! سعد لي جاي يخطب.. بالي هادشي كان من زمان غير حنا لي فدار غفلون \n\nرقية:كيفاش بسعد!!! اوييييلها!! ما يمكنش\n\nرؤيا:علاش ما يمكنش!! \n\nرقية:ااا وو هو انن..(شافت فتالا) نتين ئابلة؟؟؟ \n\nسكتات تالا كتشوف فيها وخلات رقية مبهوضة حالة فمها وهما كيبركولها وفنفس الوقت جاتهم غريبة حيث علي غفلة.. لي ما فخبارو ما يعاود راه فرحان ولي فخبارو اش كاين جالس مبهوض\n\nما عارف ما يدير ولا يقول.. فراس خرج فحالو واخة ما هضرش ولكن قلبو محروق على ولدو.. وجواد وجهاد ساكتين سارطينها حيث بقى فيهم خوهوم.. وتالا غير ساكتة وتبسم ليهم.. وبيسان ورقية بقاو فالوسط غير كيرمشو بعينيهم وضرباتهم اللقوة..\n\nناضو كلهم ها لي مشى يوجد للخطبة دلعشية ها لي ناض طلع لبيتو يتصنت على حريقو ها لي خرج فحالو.. وبيسان طلعات لبيتها كتمشي وتجي ودموعها هوادين ما عرفات ما دير.. علاش ياك كانو سدو الموضوع علاش دابا رجعو!!! شنو وقع؟؟ بغات تحماق وذاتها كلها كترجف عليها.. وقفات فبلاصتها لوهلة وقلبات الدورة خارجة ساخطة والوجهة بيت تالا.. دخلات عليها مدرمة لقاتها جالسة شادة مذكرتها كتكتب وهي توقف عليها عينيها خارجين..\n\nبيسان:شنو هادشي؟؟ علاش رجعت قبلتي!! ياك كنتي ساليتي علاش رجعتو؟؟\n\nتالاسين :(حلات فيها فمها) بيسان شعندك!!\n\nبيسان: كيفاش شعندي؟؟؟ علاش رجعتو ياك قلتي صافي؟؟ وخاي مسكين لي كيبغييك ماشي حشومة عليك!! هاااا باغة تشعلي بيناتهم لعاافية؟؟ واش عارفة راسك شني كتعمل؟؟ ما فكرتيشي فخاي لي ايتعذب والمشاكيل لي اينوضو فكرتي غير فراسك!!\n\nتالاسين :خاك هو لي قالي نزوج بيه\n\nبيسان:بلااااا كذوب!! ما تلصقاشي فخاي!! براء كيبغيك هادي سنييييين غير نتينا لي ما كنتيشي كتشوف ما ايجيشي دابا ويقولك مشي زوج بواحد ياخور!!! شعندو حماااق؟؟؟ \n\nتالاسين :دابا علاش كتغوت!! خاك بدوقمو قالي مشي زوج بيه ولا ما تيقتيشي مشي سقسيه.. \n\nبيسان: (سكتات مبهوضة) لا ما يمكنشي\n\nتالاسين: شافت فيها وسكتات\n\nبيسان:(سرطات ريقها) نتينا ما خاصكشي تزوج بسعد!! راه اتنوض روينة بيناتهم!! عارفة ولا لا!! \n\nتالاسين :عاااارفة.. وعليها نهار لول عملت بالناقص.. ولكن خاك قالي بلي صافي ما كاين حتا مشكيل وفاش فكرت جبرت بلي هاد الحل هو انسب واحد\n\nبيسان:(غوتات) انسب حل!!! علاش هذا حل اصلا!!! واش ما بقاااااشي فيك خاي!! هاااا؟؟ راه تجبرو غير بزز منو قالك مشي زوج بيه!! واش ما كتفكرشي!! \n\nشافت فيها تالاسين وخدات نفس طويييل ووقفات عاطياها بالظهر توجهات لجلسة صغيرة عندها فالبيت وجلسات..\n\nتالاسين :فكرت وفكرت مزيان.. نتينا ما عارفة والو ابيسان غير كتهضر\n\nبيسان:يانا لي عارفة كلشي! حراااام عليك والله اههئ انهنئ ما بقاشي فيك براء!! اهئ اهئ راه كيبغيييك فهمتيها كيبغيك!\n\nتالاسين :(سخطات) ويانا ما كنبغيييهشي!! واش اعباد الله بزز!! ما كتفهموووشي؟؟ ما كنبغيهشي!! كنشوفو فبلاصة خاي ؟؟ ما عمري فكرت فيه بديك لا فاصون!!! ونجي فيوم وليلة نبغيه؟؟\n\nبيسان:(قربات عندها وجلسات قرفصاء قدامها كتوسلها بعينيها ) عطيه فرصة عافاك.. قرب منو اتبغيه والله حتا اتبغيه غير جرب عافاك اهئ اهئ اهئ\n\nتالاسين :(مسحات على وجهها وساطت) عافاك ابيسان خليني عليك.. حتا واحد ما باغي يفهمني\n\nبيسان:(وقفات) فهمتي نتينا شي حد باش يفهموك الناس!! اهئ انهنههئ حرام عليك حرااام اهئ اهئ ايجي شي نهار واتندم فيه دابا تشوف اهئ دابا تشوف..\n\nخرجات كتجري من عندها ودموعها نازلين وخلاتها هي جالسة متبعاها بعينيها حتا غبرات ورجعات حنات راسها عند رجليها وتكمشات على راسها كتبكي..\n\n🌿🌿🌿🌿\n\nكان جالس فالبيرو ديالو.. خاشي راسو فلبيسي ولوراق دايرين بيه.. لابس سروال توب بلومارين مع سوميج بيضة طاويلها لكمام وكرافاط راخفها على عنق.. عاقد حجبانو ومركز حتا سمع تيلي ديالو كيصوني ومد يدو هزو بلا ما يشوف حتا شكون وعينيه مزالين فلبيسي.. وجاوب..\n\nبراء:الو!!\n\nبيسان:(بصوت منغنغ) فاينك؟؟ \n\nبراء :(عقد حجبانو وبعد يديه من لاصوغي) بيسان!! مالك!!! واش كتبكي\n\nبيسان:فاينك أبراء!!\n\nبراء:انا فالشركة علاش!\n\nبيسان:انا ماجة عندك!\n\nبراء :ياك لباس..\n\nقبل ما يكمل كلامو كانت هي قطعات.. بعد تيلي على وذنيه كيشوف فيه باستغراب.. حطو ورجع كيكمل شغالو وهو بالو مشطون مع ختو..\n\n🍂🍂🍂🍂\n\nدخلات بلا دقان بلا والو.. دفعات الباب ودخلات مدرمة وهو كان واقف كيجبد شي ملفات من الخزنة حتا دار ولقاها قدامو.. استغرب وعقد حجبانو كيحقق فوجهها.. وقبل ما ينطق سبقاتو هي.. \n\nبيسان:بصح قلتي لتالا تزوج بسعد!!\n\nبراء :كيفاش!\n\nبيسان:واش قلتي لتالا تزوج بسعد! هضر؟\n\nحنا راسو كيحك فعينيه وجبهتو ورجع هز راسو فيها..\n\nبراء :اه قلتها..!!\n\nبيسان:(خرجات عبنيها) من نيتك!! واش حمقتي!! شني قالك عقلك! ككك.. كيفا.. كيفاش قدرتي؟؟ ما بقيتيشي كتبغيها! ياك كتبغيها اولا! هضر شعندك ساكت؟؟ \n\nبراء :(عقد حجبانو) دابا علاش هاد الهضرة كاملة!! شنو كاين! \n\nبيسان: (بسخرية) ههه شني كاين!! اسيدي ها هي عملات بكلامك.. عملات بيه وفلعشية خطبتهم!! عملات بكلامك واتزوج بيه.. تهنيتي!!! \n\nسكت.. ما نطقش غير كيشوف فيها..تصدم واخة هو لي قالهالها.. اولا نقولو جاتو قاصحة يسمع خبارها.. بقى غير كيبرقق فختو ويسرط فريقو وهي قدامو كلها كترجف.. \n\nبيسان:(شداتها البكية) علاش ابراء!؟ شني عملت فراسك وفينا شنيييي!!! اههئ انههئ خرجتي علينا اهئ اهئ علااااش ابراء فاش فكرتي فاااش.. ؟؟\n\nبراء :شكون حنا!! \n\nشافت فيه ساكتة وكتنهج وحسات براسها شنو قالت.. بقات كتشوف فيه والشهقة كطلع فيها وتهبط وهو عاقد حجبانو فيها باستفهام.. حتا نطقات بصوت هادئ كيرجف.. \n\nبيسان:خاصك تعمل شي حل.. واش اتبقى ساكت.. ما اتخليهاشي تزوج بيه ياك!! \n\nبراء :(تنهد وحط يدو فجيابو هاز راسو مخبي بيها الحسرة والعافية لي شاعلة فيه) ما انبزر على حتا حد يبقى معايا.. كون بغاتني كون اختارتني.. لكن هي بغاتو واختارتو هو!!\n\nبيسان:كك.. كيفاش زعما..!! ووو.. وواش اتخليها ليه!! اتخليهم يزوجو؟؟ ما اتعمل والو!!! \n\nبراء:(عطاها بظهرو غادي للبيرو ديالو) الله يعاونها\n\nبيسان:(خرجات عينيها ووقفات قدامو حابسالو الطريق) كيفاش الله يعاونها كيييفاش!! واش ما كتبغييهاشي هضر!! (ضرباتو لصدرو) ما كتبغيهاشي هاااا (ضرباتو لصدرو مرة اخرى) هضاااااار\n\nبغات ضربو مرة خرا وهو يشدلها يديها ونطق ساخط.. وخرج عينيه فيها.. \n\nبراء :كنبغييييها وانبقى نبغيها حياتي كاااملة ولا نتي لا غيرك ايوريني شنو اندير\n\nبيسان:ومنين كتبغيها علاش خليتيها.. علاش قلتيلها تزوج بيه اهئ اهئ علاش!!\n\nبراء:باغيها بخاااطرها ماشي بزز منها.. فهميها.. ما بغاتنيش ما انزيدش نطيح بكرامتي كثر.. \n\nبيسان:ولكن.. نتينا ما خاصكشي تخليها!! \n\nبراء :(طلق منها) سيري فحالك ابيسان\n\nعطاها بالظهر وجلس فبيروه وحنا على وراقو خدام وهي وقفات عند راسو حابسة دموعها.. \n\nبيسان:اتندم سمعتيني.. اتندم وبزاااااف\n\nشافت فيه مطولا وهو ما هزش فيها الراس وفلخر خرجات.. خرجات وخلاتو هو كيتشوى.. رجع راسو لور موكي على الكرسي.. تنهد تنهيييدة طويييييلة ودوز يدو على وجهو.. هو اه قالها تزوجيه.. ولكن واخة هكاك جاياه صعيبة يتقبلها وماشي ساهلة عليه.. ما كرهش دابا يمشي يشدها من يديها ويقولها نتي ديالي وحد ما يديك مني..ولكن ايصدق غير مطيح بكرامتو وبلا فايدة حيث عارف جوابها.. \n\nبراء :صافي ابراء تواگض.. بففف صافي.. ياك نتا لي قلتيها تزوجيه ايوا صافي!! ها هي دارت بكلامك.. (ضحك بسخرية) ههه اول مرة تسمع لكلامك ههه\n\nحنا راسو كيحك فجبهتو... وفجاة هزو وبحركة وحدة من يديه جر كاع داكشي لي فوق لبيرو جابو مترش فالارض وشاف فيه كينهج.. حط يدو على لكرافاط كيجر فيه وهي معكسة ما بغاتش تجر حتا جرها هي وصدايف سوميج قطعهم.. وناض وقف كيدوز يدو على صدرو ويمشي ويجي عاقد حجبانو..دار هز قرعة دالماء هبط عليها وخوا نصها على وجهو وحط يديه على الزاج لي هابط مع الحيط كيطل على الشارع وبقى واقف فمكانو وساكت..\n\n🌿🌿🌿🌿\n\nكثيرا ما زارتني في الاحلام..🎗️\n\nبفستانها الابيض وطرحة وباقة ورود..🎗️\n\nإنتظرت الحلم ليصبح حقيقة في احد الايام..🎗️\n\nوها هي اليوم.. 🎗️\n\nستذهب اليه بنفس الثوب الابيض والطرحة وباقة الورود.. 🎗️\n\nلم يتغير الحلم كثيرا..‼️🎗️\n\nفقط حصل تغيير طفيف في الادوار..⁉️ 🎗️\n\nوانكسرت بعض القلوب..‼️🎗️\n\nوانهمرت بعض الدموع..‼️🎗️\n\nوعروستي لن تُزَفّ لي.. 🎗️ \n\nفعلا لم يتغير الحلم كثيرا.. ⁉️🎗️\n\n🌿🌿🌿🌿\n\nوصلات لعشية.. شي غادي شي جاي وكلها فين خايد.. تالاسين كانت بوحدها فالبيت جالسة بقميصها فالشيبي بااارد وطالقة شعرها ومكحلة عينيها.. كتلعب مع قطتها وساااكتة.. ما قادراش تفرح واخة باغة تفرح.. وحاسة بالضيم طايح عليها حيث عارفة راسها اتجرح شخص اخر بهادشي لي كدير فيه.. وماشي اي شخص وانما انسان عزيز عليها.. تنهدات وهزات راسها تشوف شكون فتح عليها الباب.. دخلات عندها رؤيا كتبسم فرحانة بيها.. \n\nرؤيا:هاي هاي هاي تبارك الله والصلاة على النبي.. اخوتي لي زين زين ههه.. فاين هي بيسان!! زيالي راها معاك\n\nتالاسين :ناعسة..فيها وجع لي غيكل وراسها كيحرقها \n\nرؤيا :بفففف ما لقات فوقاش تجيها غير هاد نهار.. \n\nجلسات حداها كدوز يديها على شعرها وتضحك وتالا تبسماتلها ابتسامة خفيفة.. \n\nرؤيا:كبرتي يا لحبيبة وجاو فيك الخطاب \n\nتالاسين: الصمت\n\nرؤيا :هههه حشمانة زعما.. مهم دابا نوض بلا ما نعملو فيها داكشي ديال المشاعير ههه.. نوض نهبطو راهم كيتسناونا\n\nتالاسين :جاو؟؟؟ \n\nرؤيا :اه دابا شوية\n\nتالاسين :(تنهدات) واخة\n\nرؤيا:قبل ما نهبطو.. ياك بخاطرك!! نتينا باغاه ياك؟؟ \n\nشافت فيها تالا ورسمات على وجهها ابتسامة كجواب على سؤالها.. \n\nرؤيا :ايوا صافي.. مهم تكون فرحانة.. وحتا سعد ولد الناس ايتهلا فيك.. ولي كنعرفوه حسن من لي ما كنعرفوهشي.. مهم زيد يله نهبطو\n\nناضت ونوضاتها وخرجو هابطين عندهم.. لقاتهم جالسين ودخلوها بالزغارت والاغلبية فرحان.. من غير لي عارفين لحكاية.. شافها سعد وناض وقف كيتبسم وحتا هي بدلاتو الابتسامة.. قرباتها رؤيا جلساتها حداه.. وقدامه طبلة يا ما حلاها.. والطيافر فالارض جايبين فيهم كادووات.. وعائلة سعد من مو وباه وجداه وجدو و عمتو حاضرين.. جلسوها حداه وهو غير كيحنزز فيها.. ودازت اجواء الخطبة فحال أي خطبة من كلام وماكلة حتا وصلو للمعقول.. وتكلم جدو كيطلبها.. وحتا هما عطاواه وناضو كيزغرتو حتا كينقز سعد.. \n\nسعد:العرس بغيناه من دابا شهر\n\nكلشي شاف فيه مبهوض وطلقوها بضحكة.. \n\nحسن:هههه راك مزروب اولدي\n\nرؤيا :شهر ههههه من نيتك!!!! \n\nسعد:ما كنضحكش.. كنهضر بصح\n\nكانت بيسان هابطة ببيجامتها ودمعتها فعينيها.. باغة غير طل من بعيد واشوف بعينيها.. يمكن تكون كتحلم.. وهي تصادف مع الهضرة لي قال وشهقات حاطة يديها على فمها وعينيها خارجين وحومر من لتحت بقوة لبكى طيباتهم.. بداو دموعها يتسرسبو بلا هواها مرة خرا وهي راجعة بلور وكتحرك راسها بلا.. حتا كدخل فشي حد.. دارت وهي تلقى زينب موراها.. غير شافتها بديك الحالة وهما يخرجو عينيها مخلوعة..\n\nزينب:بيسان!! ما شيغي!! مالك!! شهاد الحالة مالك ابنتي\n\nشهقات بيسان كتبكي وهربات من بين يديها وطلعات كتجري لبيتها.. وتبعاتها زينب مخلوعة عليها ومستغربة لحالتها.. وصلات لبيتها لقاتها سادة عليها الباب.. عيات دق وما بغاتش تغوت ولا تنوض الفتنة فالدار.. هبطات كتقلب على شي وحدة من الخدامات حتا لقاتها وقالتلها تمشي تجيبلها دوبل دالسوارت.. مشات وجابتولها وطلعات كتزرب.. فتحات عليها ورجعات سدات الباب ودخلات كتشوف فحالة البيت كلو مرون.. لفراش والحوايج فالارض.. الماكياج كلو مشخش.. وهي جالسة فالارض كتشهق وتبكي.. قربات عندها عينيها خارجين وهبطات جلسات حداها فالارض كتهزلها راسها وتشوف فيها...\n\nزينب:بيسان!! .. بنتي!! مالك.. شنو واقعلك..؟؟ هضري مالك راكي خلعتيني... هضري الحبيبة.. ششش سكتي من لبكى انبدا نبكي معاك.. مالك هضري\n\nهزات بيسان راسها فيها.. وجهها حمر وعينيها ايطرطقو.. وترمات فحضنها معنقاها كتشهق..\n\nبيسان:ما بقيتشي قادرة اهئ اهههههئ انهنهئ ما نقدرشي ما نقدرشي انهنهنننئ كنموووووت اعزيزة كنموت اهههئ اهنهئ\n\nعنقاتها زينب مزيرة عليها وقلبها ايخرج بالخلعة عليها وهي بين يديها كتشهق وترجف..\n\nزينب:(بعداتها عليها) هضري ابنتي.. قوليلي مالك.. شنو واقعلك\n\nبيسان:كنبغيه اعزيزة.. كنبغيه وختي داتولي.. اهئ انهئ اههئ علاش اختارها هي وماشي يانا اهئ انهنههئ ياك حتا يانا زوينة وضريفة اهئ اههئ علاش اعزيزة علاااااش اهئ اههئ كنموت وحتا واحد ما حاس بيا اههئ اهء اهء\n\nزينب:(خرجات عينيها) علامن كتهضري!!! واش سعد؟؟ ها هضري فهميني!!\n\nبيسان:علاش اعزيزة ما بغانيشي يانا اهنهنههئ يانا والله حتا كنبغيه اهء اهئ اههئ علاش بغاها هي!!\n\nزينب:(مبهوضة) من فوقاش😨\n\nبيسان :من نهار عقلت على راسي اعزيزة اهنهئ اهئ من نهار فتحت عيني اهئ اهئ شني نعمل فراسي شني.. هي ختي اعباد الله اختي اهههئ اهئ قلبي كيتشوا اعزيزة وما بيدي ما نعمل.. هو كيبغيها وهي كتبغيه ويانا وخاي كنتعدبو وحتا واحد ما حاس بينا اههئ انهنهئ هما فرحانين وحنا محرووقين اهنهئ اهئ اههئ\n\nزينب:علامن كتهضري! مالو خوك؟!\n\nبيسان:براااء اعزيزة.. برااء كيبغيها ويموت عليها وهي لا.. ويانا كنحماق عليه وهو كيبغيها هي علاش علاااااش اهئ اههئ\n\nطلقات منها زينب مخرجة عينيها.. شداتها اللقوة ووجهها صفار وبقات غير كتبرقق فبيسان لي كتلوى وتعصر حداها.. شافت حتا عيات وجراتها عندها خشاتها فصدرها مزيرة عليها..\n\nزينب :انا معاك ابنتي.. معاك وما نخلي لي يقلقك ولا ينزل دمعة من عينيك..\n\nبيسان :شني نعمل اعزيزة اهئ اهنهئ يانا كنتشوى وخاي كيتشوى معايا وما قدرنا نعملو وااالو اهئ اهنهئ هما ياتزوجو من دابا شهر اعزيزة\n\nزينب :نتي ما اديري والو.. انا لي اندير صافي سكتي(كتمسحلها على راسها) صافي سكتي.. ششش بركة من لبكى\n\nعنقاتها كتسكت فيها ولوخرا تهرنق وتبكي.. بقاو هكاك شحال حتا حسات بيها سقرات وبدات كتهدن..طلات عليها لقاتها نعسات وشفايفها كيرجفو ومرة مرة كطلع معاها الشهقة..هضرار فوذنيها بشوية فيقاتها مدوخة بالنعاس وداتها لبلاصتها وغطاتها.. باستها ودارت كتجمع ديك الروينة لي دارت باش ما يشوفها حد وبالها خدام كيبلاني فهاد لحريرة.. عاقدة حجبانها وكتفكر فولاد ولادها لي كيتعدبو وحد ما سايق ليهم خبار.. \n\nدازت الخطبة وقدر سعد يقنعهم بالعرس من مور شهر..وحتا تالا داكشي لي كانت باغة.. هادشي كامل دارتو باش تخرج من الدار بلا هضرة وبلا شوشرة.. خرجو الضياف فرحانين وسعد ايطير وسطهم.. وتفرقات العائلة كلها فاش كيخمم.. وكلها ويلغي بلغاه.. اما تالا فطلعات لبيتها زولات قميصها ولبسات بيجامتها وتلاحت تنعس.. ما باغة تفكر فحتاااا حاجة.. باغة غير تنعس وترتاح.. يله داتها عينها وبدا يدخل معاها النعاس وهو يصوني تيلي ديالها.. وهزاتو كتجاوب مدوخة بالنعاس..\n\nتالاسين :الوو\n\nسعد:الفنون ديالي نعستي\n\nتالاسين :اممم.. عييت\n\nسعد:ههه وانا عاد كنت عوال نقصرو انا وياك\n\nتالاسين :ما نقدرشي اسعد..عيانة والله وفيا النعاس\n\nسعد :اوك احبيبة.. ماشي مشكيل حتا لغدا ونهضرو يله تصبحي على خير..\n\nتالاسين :ان شاء الله تلقى الخير\n\nقطعات ورخات تيلي من يديها ورجعات تنعس.. يله بغات تديها عينيها عاود وهو يصونيلها تيلي مرة خرا وهزاتو كتحمض..\n\nتالاسين :بببف شني اسعد.. راه والله حتا فيا نعاس\n\nما جاوبها حد.. حدها سمعات شي حد زفر بقوة وسمعات الطيحة ديال تيلي ولا نقولو تشخشيختو ومن بعد صوت الصافرة.. قطع عليها الخط وبعدات تيلي كتشوف فيه بتعجب وتشوف فالنمرة.. كانت نمرة بريفي.. عوجات شنايفها باستغراب وعملاتلو سيلونس وتقادات تنعس\n\n15 يوم دازت.. جري عليا نجري عليك.. شري من هنا تسخر لهادي جيب هاديك عيط لهداك.. مهم كلشي غادي جاي وكيوجدو للعرس لي ما بقالو والو.. وحالة العشاق هي حالتهم.. كلها وفين كيتكوى فجيهة وهما كيشوفو الشخص لي بغاه قلبهم كيعرس مع واحد اخر..\n\nاليوم كانو فحال كل نهار.. جالسين فالصالة وكيهضرو على تفاصيل العرس.. تالا رامية كلشي عليهم ولي قالوهالها تقولهم بسم الله.. رقية ما قادراش تفرح وغير كتبسم التبسيمة الصفراء وساقرة.. ومن نهار كسبات خبار زواجهم وهي كتعيط لبراء وتطلبو يجي عندها حيث هي عيانة ما تقدرش تخرج وهو ما قادرش يزطم فديك الدار مزال..\n\nبركات على بوطون فالفيكس حداها جات عندها الخدامة كتجري.. طلباتها تدوزلها النمرة دبراء وشداتو كتهضر معاه..\n\nرقية:ما جيتيش عندي.. هادي هي ديالك ياك.. واخة عرفتيني عيانة\n\nبراء:يما.. ما عندي خاطر نجي دابا لتما.. خليهم يجيبوك عندي\n\nرقية:لا اجي نتين.. بغيتك تجي عندي..\n\nبراء:ولكن راه..\n\nرقية:بلا ما طول فالهضرة.. انتسناك تجي عندي اليوم\n\nقطعات عليه وجلسات كتنهد وهازالو الهم.. وخلاتو هو حاير يمشي ولا لا..\n\nوصلات لعشية وهما جالسين فالصالة.. الاغلبية مجموع تما الا لقليل لي ما عندو خاطر وما حاملش الجلسة.. وهما جالسين حتا كيدخل سعد صاعر وما كيشوفش قدامو..\n\nسعد:فين هي فيييين! تاللااااااا تاااالاااا فينك\n\nناضو كلهم وقفو مخلوعين.. حتا دخل عليهم كي لعجاجة وغير كيغوت..\n\nسعد:(كينهج) نتي هنا الغدارة!\n\nفراس:(خنزر فيه) شكاين.. مالنا على هاد لغوات!\n\nسعد: راه خاصني نرعرع اعباد الله..(شاف فتالا بحقد) علاش درتي هاكة علاش.. شنو بغيتي تصنعي.. شنووو.. هضري الغدارة.. كنتي باغة ضحكي عليا\n\nتالاسين :الصدمة\n\nجهاد:(بغضب)اتحتارم راسك وتهضر معاوط معاها ولا ما يعجبك حال\n\nرؤيا:شكاين.. شني هاد الحالة!! ياك لباس\n\nسعد:شنو كاين!!! انا نقولك كاين.. لي كاين امدام رؤيا هو انني اليوم مشيت نشوف وراق زواجنا فين وصلو حتا كيقولولي واش باغي تزوج مرى مزوجة..\n\nرؤيا:كيفاااااش!!!\n\nسعد:(عينيه خارجين) كما سمعتي.. بنتك مزوجة وجالسة ضحك عليا\n\nرؤيا :شني كتخربق تينا..!! راه داكشي داز عليه زماااان وكانت مزالة صغيرة وداك الشارف لي زوجوها بيه مات وأصلا ما ضربو لا كاغيط لا والو.. شني جالس كتخور علينا دابا\n\nفراس:(عاقد حجبانو)\n\nسعد:وااااا شمن شاااارف.. كضحكو عليااااا.. دايريني ضحكة.. زوجتوها لولدكم ومدوريني انا كي لحمار وسطكم\n\nفراس:(بحدة) شكتخربق علينا نتا.. هضر مگاد وفهمنا\n\nسعد: هادشي عاد فيه ما تفهمو..(نعت لتالا) هاد خيتي صدقات مزوجة ببراء فهمتوها دابا!!!\n\nالصدمة.. كلشي بقى حال فمو.. شكيقول هذا!! شكيخربق!! حتا حد ما فاهم!!! لي كانو فبيتهم جالسين خرجو فاش سمعو الصداع ولغوات.. ومن بينهم زينب وبيسان.. وكلشي واقف مخرج فيه عينيه وهو وسطهم عينيه خارجين..\n\nتالاسين :(بغضب) شني كتقول نتينا!! شني هاد الباطل؟ من نيتك.. فوقاش زوجت يانا ولا زمرت.. كضحك علينا ولا شعندك\n\nسعد:(غوت) وراه نتي لي كضحكي عليا الغدااارة.. منين باغاه من لول علاش ضحكتي عليا انا علاااش؟؟علاش مخليانا كنوجدو ونتي مشبتي تزوجتي بيه؟؟\n\nفراس:(سخط) دابا نتا شنو جالس كترگع علينا من صباح.. كيفاش تزوجو؟؟؟ عارف راسك شنو كتگول؟؟\n\nسعد:ايييه اسي فراس!! تزوجو ونتا وانا ناعسين على وذنينا؟؟ عييتي طير وجاو هما تزوجو مور ظهرك ونتا لا خبار\n\nفراس:(خنزر فيه) احتارم راسك وخليني موقرك\n\nجواد:هييييييه نتا.. اتجمع راسك وتهضر بالاداب ولا راه ما يعجبك حال\n\nجهاد:داخل صاعر علينا مالنا ما نخافوش.. حدر صوتك ونتا كتهضر مع الواليد حسن ما نخَصّر خويا\n\nسعد:سيرو تق**** عليا كاااملين بيكم!!\n\nفراس:سااااااااعد.. حتارم راسك\n\nحسن:دابا بركة من لغوات وغير بالهدنة.. فهمنا اولدي راه هادشي لي كتقول فيه ما كيدخلشي نالراس\n\nسعد:شنو باغيني نفهمك اعمي.. مشيت لمحكمة نشوف لوراق لي دفعت حتا كيجبدولي الضوصي ديال اخت مزوجة وبيمن ببراء.. صورتها وصورتو وتوقييعها هداك ما يخفاااش عليا.. وهادي 4 ايام باش تزوجو.. يعني حتاااا لمن مووور الخطبة.. (شاف فتالا) فهميني علاش.. غير علاش؟؟؟\n\nتالاسين :راك واقيلة شارب شي حاجة.. واش من نيتك.. يانا زوجت!! وبيمن ببراء!!\n\nبراء:كيفاش!!\n\nدارو كاملين بيهم فاش سمعو صوتو.. واقف فالباب بسروال دالثوب وسوميج رمادي طاويلها لكمام ولا فيست ديالو فيدو.. باين عاد خارج من الخدمة.. بقى واقف كيشوف فيهم ما فاهم والو سومع غير الهضرة ديال تالا لخرة.. ومزال واقف حتا كيحس بسعد تلاح عليه وعطاه بكلاك لفمو حتا سال دمو ورجع لور غادي يطيح حيث الدقة جاتو على غفلة..تسمع غوات نساء وجهاد وجواد غير شافوه ضرب خوهم وهما يتلاحو باغيين يضربوه ووقفهم فراس فاش غوت سااااااخط وخلا كلشي يجمد فبلااصتو...\n\nفراس:حبااااااااااااس!!\n\nبقاو ساكتين مبرققين فيه.. وبراء هز راسو حاط يدو على حنكو وكيشوف فسعد كيطحن فسنانو عليه.. يله بغى يتلاح يفدي دقتو وهو يوقفو باه..\n\nفراس:(بحدة) وقف عندك\n\nحبس فبلاصتو وشاف فباه عاقدهم ووجهو حمار بلعصب..\n\nفراس:(كيشوف فبراء بغضب) شنو درتي هممم! گولي شنو خروضتي!!! نتا مولاها ياك!! مشيتي ودرتي شغل يدك ياك!!\n\nبراء :علاش كتهضر!! شنو واقع!! (شاف فسعد) ونتا الحمار علاش حاط يدك عليا\n\nتقدم خطوة باغي يترمى على سعد حيث ما برداتلوش وهو يوقفو باه مرة اخرى..\n\nفراس:گلتلك حبس فبلااااصتك! (زفر بغضب) جاوبني دابا.. تزوجتي بتالا!!\n\nبراء:(بدهشة) شنووووووووووو!! تزوجت!! شكون!! فوقاش!!\n\nفراس:بلا ما تكذب ابراء\n\nرؤيا:دابا شني هادشي يانا راه دخت.. علاش براء ايتزوجها اصلا! وعلاش هي اتقبل! وفوقاش وقع هادشي.. وفاين كنا حنا!!(جلسات فوق السداري شادة راسها) اواعدي يانا تلفت\n\nبراء:(بالزعفة) دابا فهموني شنو كاين!! شكون تزوج شكون!\n\nبيسان:(من موراه) نتينا تزوجتي تالاسين\n\nدار براء شاف فيها مبهوض وبقى ساكت شحال كيتأكد واش سمع مزيان..\n\nبراء:كيفاش.. انا.. تزوجت.. وبتالا.. هههه من نيتكم\n\nسعد:اه اسيدي.. وبلا ما دير علينا لا نتا لا هي ديك هبل تربح.. شفت لاكط ديالكم بعيني.. نتا وهي تزوجتو وهادي 4 اياااااام..\n\nشاف فيه براء بدهشة ورجع شاف فتالا لي غير حالة فمها مصدومة دبصح.. ورجع قلب وجهو كيموت بالضحك حتا دمعو عينيه..\n\nبراء:هههههههه من نيتكم.. انا تزوج.. ههه انا تزوجت بتالا هههه اه تزوجنا ودوزنا لهاني مون وراها حاملة بتسع شهور دابا هههههه\n\nحسن:ما بقيت فاهم والو..!! ولدي سعد عنداك تكون غالط.. هادشي لي كتقول فيه ما كيدخلشي لعقل\n\nسعد:ما تيقتونيشي.. اوك.. صبرو وشوفو بعينيكم\n\nجبد تيلي ديالو كيخربق فيه وهما كيتسناوه شغيصنع حتا وقف قبالة فراس لي كيفور فبلاصتو وحط تيلي قدامو.. صورة لعقد زواجهم لي مسجل فالمحكمة.. صورتها وصورتو وااضحين..هز عينيه فبراء ساخط ولعافية خارجة منهم..نقزات تالا خطفاتلو تيلي من يدو تشوف شنو وراه.. وهي تصدم كتقرب وعاود وتاكد من شوفة عينيها وكلها كترجف وتحرك راسها بلا..\n\nتالاسين :لا.. لا.. ما يمكنش.. ما يمكنش..\n\nشاف براء فباه عاقد حجبانو بنظرة جادة.. وقرب حتا هو خطف تيلي من يديها بالزعفة خلاها غير كتبرقق فيه حالة فمها.. عقد حجبانو كثر وكيتاكد ويعاود.. جاتو اللقوة.. وما عرف باش تبلا ورؤيا نقزات واقفة كطل معاه مخرجة عينيها وشهقات حاطة يديها على فمها..\n\nفراس:(تحت سنانو) نتا مولاها!\n\nبراء :(هز راسو فيه مخرج عينيه ما متيقش مزال شنو شاف)\n\nتالاسين :ما يمكنش ما يمكنش.. هادشي كذوب.. راه ما يمكنش\n\nبيسان:علاش كتكذبي اتالا!!!!!\n\nشافو فيها كاملين وهي واقفة كتسرط فريقها ودور فعينيها وتشوف فتالا وترجع تقلب عينيها كأنها حشمانة تشوف فيها.. \n\nفراس:(بحدة) كيفاش كتكذب! شنو عارفة نتي؟\n\nبيسان:(بتردد كتحك فيديها) يانا! يانا!\n\nفراس:نطقي\n\nبيسان:اححم.. (شافت فتالا ورجعات حنات راسها) يانا البارح تصورت شي تصاور يانا وياها فتيلي ديالها!! ووو.. بقيت كنشوف فتصاور ويانا نجبر عندها شي تصاور!\n\nرؤيا:شمن تصاور!! ديالاش؟\n\nهزات راسها فتالا لي غير كتبرقق فعينيها.. ما بقات فاهمة والو.. حاسة براسها فحال الا كتحلم شي حلم غريب.. اولا حاطينها فشي كاميرا خفية وكيضحكو عليها..وبراء كفس منها.. بزوج بيهم هبطاتلهم النقطة وما عرفو باش تبلاو وهما كيشوفو لاكط دعرسهم وتوقيعهم عليه.. \n\nبيسان:تصاور عرسهم!!!\n\nتالاسين :(بصدمة) كييييييفااااااش!! \n\nبراء :شنو كتخرفي نتي؟؟\n\nسعد:هااااا لي قلت..\n\nتالاسين :زدتو فيه!!! واش كضحكو عليا! كيفاش هادشي!! باغيين تحمقوني!! شمن عرس وششمن تصاور وشمن زوااج!! واش من نيتكم ولا عاملينها بيا!!!\n\nسعد:نتي الغدارة لي ضاحكة علينا كاملين\n\nمع هاد الكلمة مع كيحس بحنكو تخلخل وبراء شدو قبل ما يطيح وزادو بضربة لنيف براسو حتا قلبلو مخو..\n\nبراء :جمع فمك الكلب 😡\n\nجراتو رؤيا وحسن مخرج عينيه فسعد وكياكل جنابو عليه.. اصلا الدقة لي عطاه ما برداتلوش وزاد هو جالس كيعاير ويسب فيها.. \n\nحسن:نعلو شيطان.. كلشي كيتحل بلعقل\n\nبراء :لحمار لاخور تحلك لفم\n\nسعد:(دايخ شاد فراسو) ما كاينش شي حمار قدك اشماتة.. لي مزوج بوحدة بلا خبار حد\n\nفراس:(غوت) سكتووووووووني نتا وياااااه.. (شاف فتالا) هضري!!! بصح اه او لا!! وبلا كذوب.. تزوجتيه!!\n\nتالاسين :ما تزوجتووشي اعمي ما تزوجتوشي.. شني نعمل باش تيقوني\n\nزينب :(مربعة يديها) والتصاور لي شافت بيسان\n\nتالاسين :ما يمكنشي.. يانا ما عندي والو.. ما تزوجتوشي\n\nفراس:اوك.. وريني تيلي ديالك نشوف.. ونلقاك كتكذبي ما نعقلش عليك سمعتيني!!\n\nتالاسين :ما كنكذبشي وهانتينا اتشوف\n\nطلعات من حداهم غادة لبيتها وكلها كترجف وعاقدة حجبانها.. قلبات عليه حتى لقاتو ونزلات كتجري هابطة وكتفتح لجالوغي ويديها كيرجفو وكتقلب فالتصاور وتعاود ما جات فين توصل عندهم حتا وقفات فباب الصالة جامدة مخرجة عينيها فتيلي.. \n\nشافو فيها كيتسناوها دخل وهي حالة فمها حتا كيوقف عليها فراس ونترلها تيلي من يديها مخنزر.. شاف شكتشوف وكانت طامة.. صور ديالهم بزوج هي بكسوة دالعرس وهو بالكوستيم.. جالسين كيسنيو على لاكط مبسمين والشهود بجنبهم.. حل عينيه وزير على تيلي فيدو وهز عينيه فيها كيبخ الدم.. \n\nرؤيا :وريني نشوف!! ارى نهنا! \n\nخدات منو تيلي وهي تشهق.. صافي فين باقينلهم ما ينكرو.. تصاورهم كاينين.. لاكط كاين.. وكلشي كيأكد بلي بصح مزوجين.. \n\nرؤيا:(دارت عند براء) شني هادشي!! كيفاش قدرتو تعملو هادشي!! هضرو.. فهمونا!!\n\nخدا من عندها تيلي ودوز يدو على شعرو ما فاهم والو..\n\nبراء :ما يمكنش.. هادشي ما كيدخلش لعقل\n\nفراس:(دار عندو صاعر) بلاااااا ما تزيد تكذب لا نتا لا هي.. كلشي واضح وبااين..غير فهموونا علاش.. منين نتا باغيها وحتا هي كانت باغاك علاااش ما گلتوهاش..فهمووووووني😡.. (دار عند تالا) ونتي الالة شنو هادي هاااا شنوووو!! منين باغاه علاش مخليانا كنوجدو لعرسك!!\n\nحنات راسها مخرجة عينيها قدامها.. كيفاش.. فوقاش.. ما عارفاش.. مزالة ما متيقة.. هزات راسها ببطء والدمعة مزالة فعينيها وشافت فبراء لي مضروب بتصرفيقة ومصدوم كثر منها.. كيشوف فيها وتشوف فيه.. لا هو فاهم ولا هي.. وكلشي كيشوف فيهم كيتسناو شي تفسير وهما براسهم خاصهم لي يشرحلهم.. ووسط هاد الدوامة كااااملة زوج دالناس كيشوفو فبعضهم ويدورو فعينيهم.. علات عينيها فيها مفافية وكتسرط فريقها وشداتها البكية ما حاملاش اش دارت وزينب مخرجة عينيها فيها ورجعات كتطمنها بعينيها..\n\nفلاش باك...\n\nيتبع..."
  },
  {
    "id": "7",
    "title": "إرحموني الجزء الثامن",
    "desc": " - فلاش باك:\n\nقبل باربع ايام.. دخلات زينب لبيت بيسان لابسة عليها وموجدة راسها لقاتها حتا هي واجدة وكتمشي وتجي فبيتها وتعض فظفارها حتا شافتها وهي تخرج عينيها وقربات عندها كتسرط فريقها.. \n\nزينب:(سدات الباب) واجدة!! \n\nبيسان :عزيزة.. بلاش من هادشي!! خايفة!\n\nزينب:ما عندك مناش تخاف.. انا معاك وكلشي ايدوز مزيان غير نتي كوني هانية\n\nبيسان :عزيزة هادشي لي انعملوه خالعني.. \n\nزينب:ما عندك علاش تخلعي.. هادشي لي انديروه هو لي خاصو يكون.. ما انشوفش ولادي بزوج كيتمحنو ونجلس مربعة يدي.. نتي كتبغي سعد.. وبراء كيبغي تالا.. والا جمعانهم كلشي ايتهنى.. وتالا براء ايديرها فعينيه غير هي لي مزال ما عارفة بقيمتو.. \n\nبيسان:خايفة اعزيزة الا تفضحنا\n\nزينب :بيسان صافي!! جمعي راسك وكوني شجيعة كي كنعرفك.. ودابا اتمشي عند تالا واتخرجيها وتمشيو لشي كافي مهم نتي اتلقايلها السبة.. وغير تلقاي شي فرصة عطيها الدواء لي عطيتك.. ياك باقي عندك!! \n\nبيسان:اه باقي راه فصاكي!! اجي هاد الدواء ما ايضرومشي ياك!! \n\nزينب:بففف اتمرضيني ابيسان شحال من مرة قلتلك راه جيست غادي يدروgيهم..و ايبقاو يتحركو بلا عقل لي قلتيهالهم يقولولك ييه فحال شي محششين.. وفاش ايمشي مفعولو ما ايبقاو عاقلين على واالو.. وعطيها غير قياس لا دوز لي قلتلك.. ما تكتريلهاش دوخ فمرة ما تبقاش قادرة تحرك.. حنا بغيناها تبان فحال الا بوعيها اوك\n\nبيسان:واخة.. نتي اتمشي عند براء للشركة\n\nزينب :وي وانشوف كي ندير حتا انا ونعطيهلو.. وفلخر انتلاقاو فالدار ديال براء.. اوك؟ \n\nبيسان:(خدات نفس عمييق.) واخة صافي.. الله يدوز هادشي على خير\n\nزينب:(شدات راسها بين يديها) كلشي ايدوز مزيان كوني هانية..يله وريني ضحيكة\n\nشافت فيها مطولا وتبسمات ابتسامة خفيفة بلا خاطر وخرجو هي وياها وحدة مشات عند تالاسين وزينب توجهات عند براء.. \n\nوكما كانو مخططين للخطة ديالهم نفذوها بالحرف والزهر خدم لصالحهم وكلشي داز كما بغاو.. وقدرو بالفعل يشربوهوم الدواء بلا ما يعيقو حيث خلطوهلهم وسط العصير و القهوة وما خداش منهم بزاف دالوقت حتا كانو بزوج مرفوعين كيتحركو بلا عقل.. وغير كيفرنسو بوحدهم بحال السكرانين غير هما ما كيميلو ما كيطيحو.. وتجمعو فدارو هما ولعدول والشهود وبما ان زينب يديها واصلة قدرات تقاد لوراق ديالهم ففترة لا بأس بيها وبشي بركة دلفلوس كلشي تحل بالساهل.. وما دوزوش حتا نص ساعة كانت تالاسين زوجة براء مكتوبة عليه وبسميتو.. وباش يكملو خطتهم حطو شرط انه مهما وقع ما يمكنلهومش يطلقو الا اذا دازت عامين على زواجهم..\n\n🔙 - عودة\n\nحتا حد ما فاهم شي لعبة وخاصة هما بزوج.. فوقاش خداو هاد تصاور.. وفوقاش تزوجو.. وفوقاش وقع هادشي كامل.. شي حاجة كتلعب على المخ دالواحد.. \n\nبراء:راه ما يمكنش هادشي.. هاد لاكط مزور اكيد وهادو فوطوشوب.. راه ما يمكنش.. مستحييل\n\nفراس::(تجابه معاه) مزال زايد فيه هااااا.. مزال كتخرج فعينيك!! طلق داك تيلي لهنا.. ها حنا انشوفو واش فوطوشوب\n\nخدا من عندو تيلي و شدو كيخربق فيه شي 10 ددقائق عاقد حجبانو وكلشي كيشوف فيه وسكاااااات.. الذبانة ما كتزنزن.. كلها وفين كيدور فعينيه وسعد لي اياكل براء وتالا بعينيه وهو غير كيخنزر ويحك سنانو عليهم.. وفراس مزال خدام فتيلي حيث دومينو هذاك.. \n\nحتا كيهز راسو مخنزر كثر من لول وشاف فيه ساخط.. \n\nفراس :ها حنا اسيدي.. ماشي فوطوشوب.. ايوا ششنو دابا!! \n\nبراء :(حط راسو بين يديه) راه ما يمكنش ما يمكنش... هادشي ما كيدخلش لعقل\n\nفراس:صبر صبر.. ها حنا انوصلو لكذاب حتا لباب الدار.. غير صبر\n\nهز تيلي ديالو.. ودوز النمرة لشي حد باش يتأكدلو من القضية دزواجهم واش دبصح ولا مزوج.. وبقاو كيتسناو على نار حتا رجعو عيطولو وعلموه بلي بصح والزواج مسجل وداز هادي 4ايام..\n\nطاحت جالسة على السداري وعينيها مكوانسيين قدامها.. ويديها فاشلين عليها وغير ساكتة ما نطقات ما تكلمات..\n\nفراس :شنو دابا همم! يله زيد كذب\n\nبراء :ما كنكذبش.. ما تزوجتهااش اعباد الله.. واش باغيين تحمقوني\n\nسعد:دابا نتا وياها جالسين كتمثلو علينا.. لا برافو برافو.. تقنتو الدور الشمايت نتا وياها\n\nبراء :(هجم عليه) اجمااااااااااع فمااااااااك\n\nطاح عليه ضربة فيا ضربة فيك وكلها كيبرد غذايذو فلاخر وهما كيمشيو ويجيو بيناتهم باغيين يفاكهم..وهما حلفو ما يتفكو وبراء دافع عليه كيعطيه ويقول ما عطاه.. حتا كيحس بيد قوية جراتو بالجهد حتا دار ونزلات عليه بطرشة لحنك حتا دار وجهو وكلشي وقف مخرج عينيه.. \n\nهز عينو فباه مبهوض وشاد فحنكو.. وفراس مخرج عينو فيه صاعر والجنون طالعيلو.. \n\nرؤيا:هبيييييييه فراس!!!.. شني عملتي😨!! \n\nفراس:(بغضب) اتهز راسك عليا نتا ومرتك وتخرجو عليا.. ياك تزوجتو بوحدكم ايوا حتا دابا اتهزها وتخرج عليا.. وما نبقاش نشوف كمارتك.. ما عطيتو قيمة لحد.. ما اعتبرتوناااش.. ايوا حتا حنا ما انحسبوكومش واش كاينين.. يله هزهااااااا وخرج😡\n\nعينيه فباه ساخط وحاط يديه على حنكو ما راضيش.. كارز على سنانو وكيشوف فيه وهو واقف قدامو لكتف قد لكتف مخرج فيه عينيه وكينعتلو جيهة الباب.. كلشي مخرج عينيه مزال ما فاقو من الصدمة دالطرشة لي عطاه حتا عطاهم صدمة دخروجو من الدار..\n\nرؤيا :علاش ابراء علاش؟؟ علاش اولدي عملت هادشي.. حشومة عليكم اولادي اهئ اههئ علاش ما قلتوهاشي..علاش اتالا ابنتي اهئ انهنههئ\n\nبغات طيح وهو يشدها جهاد وجلسها فوق السداري كترجف وتبكي وكلشي جلس حاط راسو بين يديه مبهوض.. مصيبة وطاحت على راسهم.. وما عرفوها منين سلاطت عليهم.. جلسات بيسان حدا مها كتبكي وتشهق على هادشي لي دارت ولي تنادم معاها لحال عليه وفنفس الوقت مخلوعة على مها.. الدار ترونات وكلشي تقلب وكل واحد فين جالس مصدوم فقنت.. \n\nفراس :(تحت السنان) هزهاااا وخرجو علياااااا 😡\n\nبيسان:(وقفات شادالو فدراعو) اهئ اهئ لا ابابا لا شني كتعمل اهنهئ اههئ\n\nشاف فيه براء شوفة قااااصحة وفراس بشوفة قصح منها.. زفر ساخط وهز راسو خارج فحالو وجرها من يديها حتى وقفات وتم غادي جارها موراه وهي تابعاه بلا حركة..راخية يديها وعينيها خارجين فالارض ودموعها كيقطرو..\n\nبيسان:لا ابابا لا وقفو ما تخليهشي اهنهئ اهئ اههئ عافاك ابابا لا.. (حنات على رؤيا ) ماما هضر معاه عافاك اهنهئ اهئ براء ايمشي اهئ اههئ \n\nرؤيا :الصمت غير كتبكي\n\nهنية:لا حول ولا قوة الا بالله.. لا حول ولا قوة الا بالله\n\nخرجها كيجر فيها.. مخنززززززر وغيطرطق وفنفس الوقت تالف وما فاهم حتا لعبة.. صدرو طالع هابط قبط لكرافاط نترها بالجهد ورماها وحل الصدايف على صدرو بقوة.. يله قربو لسيارتو وبغى يركبها وهي توقف فبلاصتها ونترات يديها.. دار شاف فيديها وهز راسو فيها عاقدهم وهي ما هضرات ما تكلمات تمشات غادة فحالها مصدومة وكتجر فرجليها بزز حتا حسات بيه جرها من دراعها ووقفها قدامو زاعف.. \n\nبراء :فين غادة!\n\nرجعات نترات يديها وقلبات وجهها خارجة فحالها وهو يجرها كيسوط.. \n\nتالاسين :(خرجات عينيها فيه) طلق مني\n\nبراء :فين اتمشي!! \n\nتالاسين :ماشي شغلك ابنادم.. طلق مني\n\nبراء:زيدي طلعي\n\nتالاسين :(تنترات منو) واااااا رخي منييي رخييي.. بعد مني.. ما تبقاشي دور بيا.. بعد من طريقي.. منين خرجتيلي منييين\n\nبراء :(زفر كيكبت غضبو) طلعي اتالا.. طلعي نمشيو من هنا ونتفاهمو\n\nتالاسين :(دفعاتو) واااااا بعععد مني بعد اههئ انهئ اههئ ما تبقاااشي تدور بيااااا اههئ انهنههئ خرجتي عليا اهئ اههئ شني باغي مني شنييي \n\nبراء :شنو درتلك انا هااا! شنو!! ياك بعدت من طريقك!! ياك ما بقيتش حتى كنجي جيهتك.. دارنا خويتها على قبلك.. شنو بغيتي مزال.. \n\nتالاسين :وااا فهمني كيفاش تزوجنا اههئ انهههئ هضر قوووول.. كيفاش؟ جاوبني.. شني عملتي؟؟\n\nبراء :(قلب وجهو كيمسح وجهو) ما عرفتش ما عرفتش.. هادشي ايحمقني.. ما عرفتش كيفاش.. \n\nتالاسين :نتينا لي عملتيها ياك!! غير قول.. غير اعتارف اهئ اههئ غي قولي كيفاش! \n\nبراء :(خرج عينيه) لواه للل...(زير على فمو) تفووو شوفي بلا ما تحمقيني فراسي.. راه فحالي فحالك.. كما نتي ما عارفاش حتا انا بحالك.. ما درتلك وااالو وما فكرتش فيها اصلا.. كنبغيك اه.. بلحق ماشي بلا نفس.. فهميها ودخليها لراسك.. \n\nتالاسين :ما يمكنش اهئ اههئ الا ما كنتيشي نتينا شكون ايكون.. \n\nبراء :(تقابل معاها عينيه فعينيها ساخط) ماشي انا ثيقي ولا كااااعلك.. انا ما درت وااالو وما عارف وااالو.. وما تنسايش بلي انا لي قلتلك غير سيري وتزوجي بيه.. وبعدت من طريقك فمرة.. علاش انجي حتا لدابا ونلعب هاد اللعبة هااا؟؟ راه كما نتي ما عارفة والو حتا انا فحالك فهمييييها.. \n\nتالاسين :وشكووون شكووون راه انتسطى.. التصاور ولاكط كيفاش هادشي كامل!!!\n\nبراء :وااا ما عرفتش ما عرفتش.. \n\nحط يديه على خصرو غادي ججاي فبلاصتو وكيسوط وهي كدمع فبلاصتها وتالفة غير بوحدها.. زفر وضرب رجليه مع الارض وقلب وجهو شاف فيها.. \n\nبراء :طلعي دابا نمشيو لدار ونشوفو هاد لحريرة.. يله زيدي\n\nتالاسين :(مسحات دموعها بالزربة وخنزرات فيه) ما ماشاشي معاك غير تهنى..\n\nبراء :وفين عندك ما تمشي.. اترجعي عندهم؟؟ (بسخرية) راه جراو علينا\n\nتالاسين :(رجفو شفايفها مع هاد الكلمة مضيومة وجمعات البكية بزز) ماشي شغلك.. غير مشي فحالك.. قادةة بشغالي\n\nبراء :بلا ديك قصوحية الراس ديالك وزيدي\n\nتالاسين :ولاااااا.. مشي فرقني عليك ابنادم.. ديها فراسك\n\nدفعاتو وزادت كتخلف بالزربة ودمع وتمسح وخرجات بحالها غادة كتمشى وسط الطريق فين ولين ما عارفاش.. غير غادة ومخلية دموعها كيقطرو.. بغات تحماق.. كيفاش تزوجات بواحد بلا ما تعقل.. منين خرجلها هادشي عاود.. ما عرفات راسها باش تبلات دبصح.. كانت جاالسة حتا لقات راسها مزوجة وهادي 4 ايام كيفاش وفوقاش الله اعلم!!!! \n\nساط هو كيبخ الدم فبلاصتو وطلع للاوطو وتم خارج فحالو حتى لحقها وخفف السرعة وبقى تابعها من لور طافي ضواو باش ما تحسش بيه..\n\nتابعها من لور بشوية وعينو معاها عاقد حجبانو وسلوكة دمخو ملاقيين وما باغيش يمشي ويخليها بلا ما يطمن عليها.. ساط معصب وهز تيلي ديالو عيط لجهاد وفلبلاصة جاوبو مفتون..\n\nجهاد:الو براء.. فينك!! ناضت القربالة اخويا موراك.. داك لحمار نوض روووعة فالدار عاد جرا عليه الواليد.. اما هو صاعر اخويا صااااعر..شحال ما شفتو هاكة.. غير غادي جاي ويزدح تقول فيه البيضة.. والواليدة اتحماق بلبكى وعزيزة وبيسان وكلشي مرون.. \n\nبراء :بفففف مصيبة هادي\n\nجهاد:(كيوشوش) اجي نسولك اخويا.. ياك ماشي نتا لي درتيها! \n\nبراء :وا لا لا لا.. شحال من مرة انعاودها.. ما فخباري والو.. بلحق مولاها ما نمشي حتا نجبدو\n\nجهاد:ودابا شنو اديرو؟؟ \n\nبراء :ما عرفت.. مهم.. بغيتك تخرج دابا للطريق لكبيرة اتلقى تالا هزها ديها لشي ابارطومون ولا شي اوطيل مهم ما تفرقهاش حتا تدخل وتسد عليها\n\nجهاد :علاش ماشي معاك؟ \n\nبراء :بلا هضرة بزاف الله يرضي عليك وخرج دغيا يله\n\nجهاد:واخة صافي كون هاني\n\nدازو دقائق قليلة وهي مزالة كتمشى وتحني راسها تمسح فدموعها وتشهق.. حتا حسات باوطو وقفات عند رجليها وهي تبدا تمشى بالزربة حتا سمعات صوتو كيعيطلها..\n\nجهاد:تالا.. تالا!! \n\nتالاسين :(دارت شافت فيه وتنهدات ومسحات عينيها) جهاد!!! شني كتعمل هنا!! علاش لحقتيني\n\nجهاد:طلعي\n\nتالاسين :خليني عليك اجهاد عافاك\n\nجهاد:طلعي الله يهديك فين اتمشي فهاد الليل\n\nتالاسين :(حنات راسها كدمع) \n\nجهاد:وا شفتي يله طلعي وبلا عَكَس\n\nتالاسين :(هزات راسها) شو الا بغيتي تعاوني.. مشي للدار جيبلي مينوشة ما نقدرشي نبقى بلا بيها.. وجيبلي صاكي وصافي\n\nجهاد:واخة هانا انرجع ونجيبهم ويله طلعي\n\nتالاسين :لا غير مشي انا انتسناك\n\nجهاد:علاش معكسة ابنتي علاااش\n\nتالاسين :(كتبكي) جهاد خليني عليك.. لي فيا كافيني\n\nجهاد:(هبط من الاوطو) وا يله غير طلعي تسنايني فالاوطو ما تبقايش واقفة فالشارع.. انا انمشي نجيبلك هادشي ونجي\n\nتالاسين :واخة.. وما تعطلشي\n\nطلعات هي للاوطو وهو مشى وتم دايز من حدا الاوطو دخوه وشيرلو من بعيد وبراء حركلو راسو.. وبقات هي جالسة فالسيارة كتسناه وبراء واقف حاضيها حتا جا جهاد وجابلها قطتها وصاكها.. طلع ومدهوملها وديمارا وهي طير على مينوشة معنقاها وكتبكي وجهاد كيشوف فيها بطرف عين بقات فيه.. دازت من حداهم سيارتو مكسييرية وفاتهم ومشا غبر.. ودار جهاد عند تالا كيتأسف لحالتها.. وبغى يلطف الجو شوية وهو ينطق.. \n\nجهاد: ايوا. مبروك عليك امراة خويا هههه\n\nهزات راسها فيه مخنزرة تخنزيرة ديال لقتيلة وقلبات وجهها لسرجم خلاتو غير كيدور فعينيه ونادم علاش هضر كاع.. مشى يكحلها عماها.. \n\nتالاسين :(بنبرة جافة) ديني لشي اوطيل يكون نقي وثمنو معاوط\n\nجهاد:انديك لأبارطومون ديالي انا وداك البعلوك.. اتعجبااااك ههه\n\nتالاسين :ما بغيتشي.. ديني غير لشي اوطيل\n\nجهاد:علاش؟؟\n\nتالاسين :هايداك.. مهم ديني فاين قلتلك\n\nجهاد:على راحتك.. انديك للاوطيل ديالنا\n\nتالاسين :(بحدة) قلتلك لا..ديني لشي اوطيل ياخور وصافي..\n\nجهاد:وعلااااش؟؟\n\nتالاسين :اتديني ولا نزلني نركب فشي طاكسي\n\nجهاد:مالك راسك قاصح\n\nتالاسين :ما بغيتيشي.. اوك وقف الاوطو غير هنا.. يله وقف\n\nججهاد:بففف معكسة.. صافي على خاطرك.. انديك فما بغيتي غير هنينا\n\nخنزرات فيه وقلبات عينيها وسكتات وهو هز تيلي ديالو كيكتب ميساج لبراء وكيقولو بلي ما بغاتش تمشي معاه.. وصلو وقراه وججاوبو يديها فما بغات ويوصي عليها ويصردلو العنوان..\n\n🌿🌿🌿🌿\n\nوصلها لاوطيل زوين ونقي.. وشدلها غرفة وما خلاتووووش يخلص عليها حتا فرنك.. جبدات كارط گيشي ديالها لي هادي زمان وهي مخبعاها وكتجمع فالكونط فلوس خدمتها لي ما كانوش كيخليوها تصرفها.. ونيت كانت جامعة حصيصة.. خلصات على راسها هو يحلف وهي تحلف حتا طلعاتلو زعاف وما بقاش زاد تغان معاها.. وصلها لبيتها ودخل معاها كيشوف الحالة كي دايرة.. طمن عليها وباسلها راسها كيواسيها وقبل ما يمشي شداتو وعنقاتو مزيرة عليه وكتبكي وهو كيطبطب عليها... \n\nتالاسين :انتوحشكم اهئ اههئ انتوحشكم بزااااف اهئ انهنههئ \n\nجهاد:ما تخافيش كلشي ايفوت.. الواليد غير معصب دابا وصافي\n\nتالاسين :محالش يسمحلنا واخة ما عملنا لا بيدينا لا برجلينا..وهو ما بقاشي حتا كيثيقنا اهئ اههئ اههئ \n\nجهاد:نمووت ونعرف غير كيفاش وقع هادشي.. كيفاش تزوجتو بلا ما تعرفو..\n\nتالاسين :ما عرفتشي.. هادشي لي ايحمقني\n\nجهاد:اجي.. ياك ما ضربتو شي نهار طاسة ونتوما بزوج\n\nتالاسين :جهااد! بلا بسالتك ماشي وقتها \n\nجهاد:هههع غير بغيت نقشب مع ختي الصغيرة شوية.. واخة ما بقاش دايز نقولك ختي الصراحة\n\nتالاسين :(معصبة) جهاااااااد..عرفتي شنو خرج عليا يله خرج\n\nجهاد:هههع عرفتي يمكن خويا فقيهو صحيييح.. جوادو شافوه معذب وهما يديرو خدمتهم ههههه\n\nتالاسين :(دفعاتو مغزفة) خرج عليااااا خرج.. يله خروووووووج\n\nخرج ويله بغات تسد ااباب وهو يرجع طل عليها.. \n\nجهاد:زعما يكون دعى شي دعوة وربي سمعو.. خاصني نمشي عندو يعلمني ندعي ولا يدعي معايا ههههه\n\nتالاسين :مشي فحاااااااااااااالك\n\nسدات عليها الباب مفقوصة.. ووكات عليه كتشوف قدامها مطولا.. تقدمات بخطى بطيئة حتا وقفات قدام مراية طويلة بكرسي قصير قدامها.. ووقفات كتشوف فوجهها شحال بحال الا عمرها شافت راسها.. وفجأة هزات يديها وبدات كطرش فراسها وتعاود وكتزيد فالوتيرة كثر وكثر ومع كل طرشة دموعها كيهبطو كثر وشهقتها كتعلى معاها وصوت بكاها كيتزاد.. كتضرب وتعاود بزوج يدين حتا صبغات حنوكها بلحمر.. \n\nتالاسين :يانا كنحلم.. كنحلم.. اهئ انهئ اههئ كتحلمي اتالا.. فيقي يله فيقي انهنههئ اههئ يله فيقي فييييقي اهء اهء.. غير كتحلمي غير كتحلمي فتحي عينيك فتحي اههئ انهنههئ فييييييييقي.. \n\nضربات وجهها بطرشة قاصحة وطاحت فالأرض موسدة الكرشي بيديها وكتبكي وتشهق وتشوف قدامها مزالة شاداها الصدمة.. ومزالة ما متيقة بلي بصح تزوجاتو.. وكيدارت الله اعلم!! شي حاج دبصح كتبغي تخليك تسطاي.. \n\n🌿🌿🌿🌿\n\nدخل هو لدارو.. ملامحو ما بقات عاطية حتا تعبير.. سد الباب وتنهد ورمى السوارت وزول الصباط بطراف رجليه.. قرب لفوطوي لي فالصالة وترمى على طولتو جا جالس ناشر يديه ورجليه وحط يدو على عينيه كيحكهم وقالب وجهو للجنب.. ورجع قلب وجهو شاف فالطبلة قدامو.. بقى كيشوف فيها شحال وكيخمم.. واش يفرح.. ولا يتعصب.. ولا شنو يدير.. البنت لي بغاها وتمناها وحتا قال صافي مشات من بين يديه ها هي اليوم رجعات مراتو وتحت سميتو.. وكيفاش وفوقاش الله اعلم.. فقط عارف بلي حلمو تحقق ودعواتو استجابت وبلا ما يدير حتا شي حاجة.. وفنفس الوقت ما فاهمش كيفاش هادشي يوقع.. كيفاش يتزوجو وعما ما عارفينش.. اكيد شي حد وراء هاد اللعبة ولكن شكون ما نعرف.. معصب حيث هو كان باغيها ولكن ماشي بهاد الطريقة وانما بخاطرها.. تكون باغاه كما باغيها.. كان مقسوم على زوج.. عقلو معصب.. وقلبو فرحااااان وما قاداه فرحة.. خرجاتلو ابتسامة بلا ما يشعر ورجع جمعها فاش تفكر لي وقعلو مع باه.. وبلي جرا عليهم بزوج.. كون غير جرا عليه بوحدو عادي اصلا ساكن ساكن بوحدو.. ولكن تالاسين لي عارف شحال قاصحة عليها وهي لي كانت كتحسبهم عائلتها لي مشاتلها.. \n\n🌿🌿🌿🌿\n\nدازت عليهم ديك الليلة كلها وكيفاش.. شي محروق شي ندمان شي مخلطين عليه لعرارم.. كلها وحالو وحتا حد ما هاني.. وحد ما قدر ينعس ديك الليلة ولا تغمضلو عين..\n\nصباح الصباح وناضت من فوق الفوطوي حالتها ما هي حالة.. كلها مجرتلة وعينيها دبلانين وطايبين من لتحت بقوة لبكى لي بكاتو.. دخلات للحمام غسلات وجهها وخرجات.. حيث ما كتصليش هاد الفترة.. قلبات على صاكها لي ما عقلات فين رماتو حتا لقاتو وجبدات تيلي ديالها.. تنهدات ودوزات نمرتو.. \n\nتالاسين :الو\n\nبراء :(بصوت ثقيل) اححم وي\n\nتالاسين :(بنبرة جافة) خاصني نهضر معاك\n\nبراء :حتا انا.. كنت عوال نعيطلك.. من دابا ساعة مزيان! \n\nتالاسين :وي مزيان.. \n\nبراء :اوك فلكافي لي حدا الاوطيل لي نتي فيه.. \n\nتالاسين :(خنزرات) وباش عرفتيني فين انا\n\nبراء :بسلامة\n\nقطع عليها وخلاها كترمش..حطات تيلي وناضت مفقوصة هزات صاكها ومينوشتها وخرجات.. مشات لاحدى المحلات التجارية لقريبة شرات لمينوشة ما تاكل ودازت شرات دواء لحريق الراس وتوجهات للكافي لي داير معاها فيها.. جلسات فلاطيراس ديال القهوة وطلبات قهوة تفيقها وعطات لمينوشة تاكل فالارض حداها وجلسات هي كتشوف قدامها وتخمم لحريرتها.. \n\nوقف عليها حتا شَمات ريحتو قريبة ليها.. هزات راسها فيه واقف مبندر عليها هاز مناخرو لسماء بسروال ابيض وتيشورط ازرق فاااتح سامبل.. داير نظاظر كوحل والشمس ضاربة فيه.. وقبل ما يجلس نطق.. \n\nبراء :سلام \n\nتالاسين :(كمشات جبهتها وقلبات وجهها) وعليكم السلام\n\nجلس أونفاص ليها.. مسرح يدو فوق الطبلة.. زول النظاظر حطهم فوق الطبلة وطلع حاجبو فيها وهي قالبة وجهها.. شاف فجنبو عيط للگارصون يجيبلو حتا هو قهوة يفتح بيها عينيه.. هي ما هضرات وهو ما نطق وبقى جالس كيتسنى فقهوتو حتا جات وهزها كيجغم منها شوية بشوية وحتا هي قبالتو مرة مرة تهز تشرب قالبة سيفتها.. وهو كيلعب بفكو بعصبية وصابر مخليها حتا تهضر.. وفجأة دارو بزوج شافو فبعضهم ونطقو.. \n\nبراء /تالاسين : شنو انديرو! \n\nشافت فيه وشاف فيها لمدة ساكتين وكملات هي.. \n\nتالاسين :خاصنا نطلقو\n\nقلب وجهو كيتبسم بسخرية وهز قهوتو جغم منها وهي متبعاه عاقداهم حاساه بحال الا كيستفزها ورجع شاف فيها مكمش جبهتو.. \n\nبراء :دوماج.. مي ما نضنش يمكن هاد الساعة\n\nتالاسين :(خنزرات) وعلاش!! ياك ما عجبك حالك حيث تزوجتيني.. ما عرفت هادشي كي وقع ولا كيفاش ولا فوقاش ولا حتا واش بصح.. مزالة كنقول بلي غير كوشمار وانفيق منو.. ولكن اذا كان بصح غير بلا ما تفرح بزاف.. هاد الزواج ما عندو ساس اصلا.. وخاصنا نطلقو اليوم قبل غذا\n\nبراء :(حنا راسو معبس كيلعب بالفنجان قدامو) سمعيني نقولك.. الزواج وقع وبصح.. وموثق وبوثائق حقيييقة يعني انا وياك دابا قانونيا مزوجين.. السؤال ديال كيفاش وفوقاش انا براسي ما عارفوش..اما بالنسبة لواش فرحان ولا لا.. فنبغي نقولك بلي الفرحة اخر حاجة نفكر فيها وانا مزوج بوحدة ما باغانيش حيث ما شايطش على راسي ديري هادي فبالك.. اما بالنسبة لطلاق.. فهذا لي لعب لعبتو وزوجنا صدق مطور وشارط بلي ما يمكنش نطلقو الا اذا دازت عامين على زواجنا.. وهاد الشرط ما منو هروب.. (سكت وهز راسو فيها طانز) امدام...\n\nتالاسين:(خرجات عينيها) نعااااام! شكتخور؟؟ كيفاش عامين؟؟\n\nبراء :(بهدوء) كما سمعتي\n\nشافت فيه كتنهج وعينيها خارجين وكتعض على فمها شاربة الفقصة مزيااااان وهو مبرد كيشرب قهوتو ويشوف فجنابو ومرة مرة يهز راسو فيها.. \n\nتالاسين :بغيت غير نفهم.. هذا لي عمل هادشي فينا.. شنو استافد زعما!! (كتمعني عليه) حيث لي عمل هاد الروينة كاملة اكيد عندو شي ربح منها.. ويانا ما كنعرف حتا شي واحد مستافد.. من غيرك\n\nكمل جغمتو لي كان كيشرب على خاطرو وحط الفنجان وشاف فيها مبسم.. \n\nبراء :فاش نلقاوه.. سوليه.. صافي؟\n\nتالاسين :(بانفعال) شفتك مبرد!! عاجبك الحال يمكن ياك؟؟ فرحان براسك.. يانا مزالة شاكة بلي نتينا موراها.. وما دخلاتليشي هاد القضية لمخي\n\nبراء :(كيشرب القهوة) علاش نتي عندك شي مخ بعدا!\n\nتالاسين :احتارم راسك\n\nضحك بالجنب بسخرية وخلاها هي كتقلا فسمها وكتشوف فيه..\n\nتالاسين :واش دابا يانا خاصني نبقى مربوطة هاد الربطة عامين.. ما يمكنشي!!\n\nبراء :(حرك صبعو بينو وبينها) بغيتي تقولي انبقاو مربوطين..\n\nتالاسين :(حطات راسها بين يديها) بففففف يا ربي.. عقلي ايخرج من موطعو.. اوف اوف اوف\n\nبراء :(ربع يدو وتقابل معاها باهتمام) نسولك؟\n\nتالاسين :هزات راسها فيه عاقداهم\n\nبراء :(مصغر عينيه) ما بايناش فيك وحدة عرسها مع لي كتبغي تفركش.. كتفكري غير فشكون زوجنا..شفتك ما مسوقاش لحبيب القلب\n\nتالاسين :(بعصبية) يانا قلبي ما بقى عندو حبيب.. ما بقى كيهمني حد.. كنت باغة نتزوج باش نخرج من ديك الدار وهانا خرجت.. تهنيتي\n\nبراء :(عقد حجبانو) وعلاشش كنت باغة تخرجي! \n\nشافت فيه ساكتة وما جاوباتوش ورجعات قلبات وجهها لجنب مكمشة فمها وعاقداهم.. بقى كيشوف فيه عرفها ما اتجاوبش وقلبوجهو لجنب كيسوط ورجع جغم من قهوتو.. \n\nبراء :ما عندك ما تبقاي كديري فالاوطيل.. \n\nتالاسين :وفاين بغيتيني نمشي! ؟\n\nبراء :لدار راجلك.. مثلا هههههههه \n\nضحك حتا تغمضو عينيه قالب وجهو لجنب ورجع شاف فيها كيحاول يحبس الضحكة ووالو وهي قدامو كتحك وكتفقص..\n\nتالاسين :راه قلتلك عاجبك حالك\n\nبراء :ههه ماشي قضية عاجبني الحال.. مي الموقف كيضحك والله هههههه\n\nتالاسين :هيهي لبياخة.. \n\nبراء :(جمع الضحكة وتنهد) ما كدبوش لي قالو مول النية كيغلب.. ضرتي ضرتي وما طحتي غير فيا هههه(غمزها) \n\nتالاسين :(قلبات وجهها كتمتم) تهجرو.. بو عاعا (خراي) \n\nبراء :(طلع حاجبو) شكتمتمي تما! \n\nتالاسين :ديها فراسك.. واخة\n\nبراء :ماشي مشكيل.. ما انديش عليك حيث معصبة.. مهم نرجعو فين كنا.. ما عندك ما تبقاي كديري هنا بوحدك\n\nتالاسين :دارك غير نساها هي لي ما انزطمشي فيها غير تهنا\n\nبراء :وعلاش! \n\nتالاسين :ياك ما نسيتي شنو وقع اخر مرة دخلت ليها.. نسيتي؟؟ نفكرك!؟\n\nبراء :ونتي نسيتي شنو درتي.. \n\nتالاسين :ما نسيتشي.. وحتا نتينا ما تنساشي شني عملتي.. نتينا لي بديتي بالعيب\n\nبراء :(هز مناخرو) دابا نساي عليا هادشي.. ما اتبقايش هنا\n\nتالاسين :(تجبهات معاه) سمعني نقولك..باش نتافقو على واحد الحاجة.. دارك ما ماشالاشي واخة نعرف نموت.. وحياتي ماشي شغلك فيها..و هاد الزواج راه ما زواج ما تااا لعبة.. غير تخربيقة والسلام.. ما داخلي لا من هنا لا من هنا.. فبلاااا ما تحسب راسك راجلي بصح وتبقى تعمل داك الشغل دالسي السيد وتأمر عليا.. يانا وياك تورطنا وانتسناو حتا تسالي هاد العامين وكلها يمشي فحال سبيلو وسدينا.. \n\nشافت فيه وهو عاقد حجبانو فيها.. خلاها حتا سالات على خاطرها وناض وقف جبد 200 درهم رماها على الطبلة.. وورقة كانت فجيبو حطهالها بجنبها ووقف عليها حاني راسو شوية ومخنزر.. \n\nبراء :هادي ورقة زواجك.. عطيتهالك غير باش تعرفي بلي هادشي بصح وماشي كوشمار.. اوك\n\nهز راسو وهز نظاظرو ردهم وشاف فيها من تحت عينيه حاط يديه فجيبو.. عاطي للشمس بظهرو وهي هازر راسها فيه والشعا ضارب فيها..\n\nبراء :نتشاوفو.. (بسخرية) من دابا عامين\n\nعطاها بظهرو ومشا وخلاها هي جالسة متبعاه بعينيها كتاكل فجنابها.. كيستفزها بالبارد.. هزات الورقة لي حطلها فتحاتها.. كانت نسخة على لاكط دزواجهم.. زواج قانوني حقيقي ما فيها حتا شك.. وبالفعل كان الشرط مكتوب وسط العقد بالخط العريض.. وبلي الزواج ما يمكنش يتلغى ابدا ابدا الا بعد مضي هاد العامين.. حطات الورقة مفقوصة حاطة يديها تحت فكها.. وقلبات وجهها معصبة كتشوف فالشارع..صونالها تيلي وهزاتو.. كانت بيسان وجاوباتها كتنهد..\n\nبيسان:(باسى) الو.. ختي.. تالا صافا!\n\nتالاسين :الحمد لله.. ونتينا\n\nبيسان :الحمد لله.. كيبقيتي.. نتينا مع براء ياك\n\nتالاسين :لا.. يانا جالسة فواحد لوطيل\n\nبيسان:وعلاش ماشي معاه.. ياك هو راجلك دابا\n\nتالاسين :بيسان.. بلا ما تعصبيني الله يخليك\n\nبيسان:صافي واخة.. على راحتك.. مهم نتينا مزيانة ياك\n\nتالاسين :مزيانة.. كيبقاو فالدار!\n\nبيسان:ما نقدرشي نقولك مزيانين.. ناضت قربالة اختي.. بابا معصب بزااااف.. ولي فالدار كلهم مصدومين الصراحة\n\nتالاسين :كون تشوفي يانا الصدمة لي شاداني\n\nبيسان:(سرطات ريقها) جات خالتي شامة\n\nتالاسين :(عقدات حجبانها) ايوا؟\n\nبيسان:نوضاتها مع ماما.. جات ساخطة.. شافت لحالة ديال سعد وجات معصبة.. قالتلها ولد واحد لي بقالي بغيتو تحمقوهلي.. ومعصبة منكم بزاااااف.. ودابزات مع ماما.. وماما ردات اللومة كلها ليكم.. مهم كلشي مرون وخلاص\n\nتالاسين :بففففف.. ما عرفت هادشي مناين كيخرجلي.. والله ما فهمت كيفاش.. انتسطى ابيسان والله.. كيفاش تزوجنا والله حتا انحماق\n\nبيسان:(سكتات شوية وتسمعات النفس ديالها طويلة فتيلي) تالا.. سمحيلي\n\nتالاسين :علاش.. شني عملت نتينا\n\nبيسان :مهم سمحيلي وصافي\n\nتالاسين :الا كان غير على قبل التصاور انا ما تقلقتشي منك.. مي بغيت غير نعرف كي وصلو عندي دوك التصاور.. وكي عملت تزوجتو اعباد الله..عقلي ايخرج\n\nبيسان:بلا ما تبقى تفكر بزااف.. مهم نتوما دابا مزوجين.. عيش على هاد الاساس وعطيه فرصة.. راه والله حتا كيبغيك وبزاااف واتعيش معاه فوق مزيان.. غير تقرب منو وفتح عينيك واتشوف\n\nتالاسين :ما باغاشي نهضر فهادشي ابيسان..\n\nبيسان:(تنهدات) واخة.. على خاطرك\n\nكملات معاها هضرة كتسول على أحوال كل واحد وبيسان دور دور وتحاول تقنعها تفكر فبراء.. حتا يئسات منها وودعاتها وقطعات..\n\nناضت هي وهزات مينوشتها.. وخرجات كتمشى حتا وصلات لمحل للملابس النسائية.. دخلات تقدات من عندو شحال من حاجة وخرجات راجعة فحالها.. وفطريقها بانتلها بلاكة ديال سمسار خدات نمرتو وتوجهات للاوطيل.. \n\n🌿🌿🌿🌿\n\nرجع هو لدارو.. مع خرج من السانسور مع كيبانلو سي سعد سعود واقف موكي على بابو مخنزر وعاقدهم ولباخ خارج من وذنيه.. غير شافو وهو يوقف مقاد مخرج عينيه.. وبراء تنهد قالب وجهو للجنب ما باغي يدابز مع حد..\n\nبراء :شنو كدير هنا؟\n\nسعد:خذيتيها همم! دوي اشماتة.. ما صدقتيييش سحابني راجل ساعة بزاف عليك الرجلة\n\nبراء :(خنزر فيه) اتجمع فمك ولا نهرسولك.. دردب من قبالتي حسن ليك..\n\nسعد:(قرب مجابه معاه) ما انجمعوش.. يله وريني ارويجل وريني.. مزوج بالبنت بالتخبية..(ضربو لكتفو) الرجال كيجيو من البيبان ماشي من السراجم\n\nميل راسو شاف فكتفو فين ضربو ورجع قلب وجهو مخنزر فيه.. \n\nبراء :(بغضب) اتجمع يديك.. ودرق زلافتك ولا راه ما ايعجبك حال.. خليني موقرك وداير بحساب العشرة\n\nسعد:هههه دير بالعشرة.. العشرة كون درتي بيها قبل ما تزوج البنت لي باغي نتزوجها قبل ب 15 ليوووم.. نتا شماااتة وهي ما تسواااش\n\nعياااا صابر على المعيور فيه ولكن غير جبدها على فمو ما حسش بيه حتا لقاه عاطيه ضربة للكمارة قلباتلو لملامح وحتا لاخور داكشي لي كان باغي.. ناضو ضربة مني ضربة منك واحد كيعطي لاخور وما كاين غير سبني نسبك.. لموبل ترون وكاع داك السهات لي فيه تقلب عجاجة وخرجو السكان يشوفو شنو كاين.. \n\nبراء:(محمممر) ما تجبدهاااش على فمك الحماااار.. ما تجبدهاااااش(ضربو) \n\nسعد: (ضربو حتا هو) تواتيتي نتا وياها.. الشماااايت\n\nبراء :اعععععععععععع\n\nشعلو وكاع داك الصبر لي صبرو تبخر وما بقاش كيشوف قدامو بقى كيعطيه هي وفين جات.. تعصصصصب وجمع كاااع الفقصة لي كانت فيه بردها فيه.. شرشموووو بين يديه حتا فشلو وطاح مسهوت بزز باش كيهز يديه والجيران ما كاين غير كيليميني لخوه ولبنات لمبجقات حتا واحد ما زعم يقرب حدهم كيغوتو اوووه لا لا.. \n\nحنى فوق راسو شادو من لكول وهما كلها ودمو فين سايل.. هزو من الكول كيكح والدم خارجلو من فمو.. \n\nبراء :(كينهج وعينيه خارجين) تعااود تجبدها على فمك نقبرك فبلاااصتك.. نصبرلك على كلشي ولكن باش تنعت فيها بنص كلمة نمحييك سمعتيني.. هاديك دابا مراتي فهمتيييها.. كانت حبيبتي ودااابا مراااتي.. عرضها من عرضي.. ولي يمس عرضي ما نعقلش على الكلب لي حطو.. حسابك معايا انا فهمتيها.. هي ما تجبدهاش حتا على فمك.. (طلعو عندو من الكول) هاديك مراتي دابا.. سمعتيني.. مرااااتي.. بغيتي ولا كرهتي.. ونساها عليك حسن ليك.. \n\nرماه من يدو وخلاه كيتوجع فبلاصتو ووقف عليه كينهج ولعرق مخلط مع قطرات من الدم نازل مع وجهو.. شاف فيه باستحقار وقلب وجهو شاف فالناس لي مجموعين كيتفرجو من بعيد غير شاف فيهم محمممممر وهما يرجعو لور مخلوعين.. خنزر فيهم وداز فيه خلاه هو مرمي وفتح باب دارو وزدحها موراه بالجججججهد حتا قفزهم من بلاصتهم ..\n\nدخل لدارو كيسوط.. نتر تيشورط زولها رماها وزول صباطو رماه فقنت اخور.. حط يدو على ججنب فمو مقصح وبعدها لقاها مطلية بالدم.. خيب سيفتو ودخل كيزدح لحمامو.. صونالو تيليفونو رماه ما شافش حتا فيه ودخل..\n\nدخلات هي للاوطيل.. واول حاجة دارتها دخلات دوشات وخرجات بدلات عليها.. وهزات تيلي دوزات النمرة دالسمسار.. هضرات معاه على غرضها وبلي باغة شي دار صغيرة على قدها بثمن معاوط واخة فما كانت مهم تكون نقية.. دار معاها يتلاقاها لغذ ليه فالصباح يتفاهمو ويوريها الديور لي عندو.. تفاهمات هي وياه وقطعات.. وبقات جالسة فبيتها كتخمم لحريرتها.. خاصها تضبر فين تسكن..ومشروعها اتحاول تكبرو وتبقى تسترزق منو وخاصها تبدا تعول على راسها من دابا لفوق.. \n\nداز داك النهار باش ما عطى الله.. ما خرجاتش من بيتها.. جالسة هي وقطتها وهي دور وتبكي ودمع وتندب على زهرها لمكوز.. وعلى الدنيا لي كتخليها حتا كتعلي عنقها وتعطيها حتا كتواطى مزياااان..\n\nصباح الصبح وناضت لبسات عليها سروال وتيشورط عادين ومشطات شعرها.. وكلات قطتها وخرجات لكافي قريبة من الاوطيل جلسات كتسناه.. طلبات فطور بسيط بتيبان وقهوة وبزز باش كلاتهم.. حتا وقف عليها.. راجل فالثلاثنيات وداخل فالاربعين.. بكومبلي رسمي فاارمادي.. مسرح شعرو ومقاد الحالة.. وهاز كاغطابل فيدو وابتسامة راسمها على وجهو.. مدلها يدو ووقفات هي سلمات عليه بلباقة وابتسامة صفراء بزز باش راسماها.. \n\nالسمسار:سلام\n\nتالاسين :وعليكم السلام.. تفضل\n\nالسمسار:شكرا\n\nجلس قبالتها كيفرنس ويدور بجنابو وفعينيه.. حط لكاغطابل بجنبو وتقابل معاها.. \n\nالسمسار: معاك رضوان القاسمي.. سمسار هادي 15 لعام.. وديور ديال طنجة كلهم حافظهم.. ونصهم دازو على يدي.. ولي حبات خاطرك تلقايها عندي.. الصغيرة ولكبيرة.. الواسعة والضيقة.. الطويلة ولعريضة.. لفريجة ولمزموتة..\n\nتالاسين :(شافت فيه بتعجب) يانا بغيت غير دار صغيرة بيت وكوزينة وحمام كااافياني.. ما بغيت لا طول لا عرض..\n\nرضوان:القضية مزلوطة ياكي ههههه\n\nضحك حتا بانتلو الضرسة دلعقل وهي كتحنزز فيه حتا جمع الضحكة وحنحن وهز لكاغطابل جبد لبيسي ديالو.. \n\nرضوان: اححم.. هانتي شوفي.. هانا انوريك واحد دار جات شوكة.. زوينة وكما بغيتيها.. جات فالطبقة الثانية.. حي زوين ما بيهش.. خاصها كوش دالصباغة وترجع غزالة\n\nتالاسين :اوك بسم الله.. وريني نشوف\n\nبراء :شنو غادي يوريك؟\n\nهزات راسها فيه.. لقاتو قبالتها مطلع حاجبو.. كعادتو ديما وسيم.. وطلتو ديما رجولية.. ويدو قليل فاش يخرجها من جيبو.. سروال باج مع تيشورط اسود ونظارات شمسية معلقها فكول تيشورط لي على شكل v وصباردين قليل فاش كيلبس الصباط كان كيلبسو غير فاش كان كيمشي للشركة باش يخدم مع باه.. ودابا ما بقات لا شركة لا خدمة.. ورجع يلبس كما كيرتاح هو.. وشعرو مقادو من جناب ومخليه طريل شوية من الوسط مرة مرةة كيهبط على جبهتو.. طلعاتو وهبطاتو وعقداتهم وشافت فيه مقندشة.. \n\nتالاسين :شني كتعمل هنا؟ \n\nما داهاش فيها وجر كرسي جلس بجنبها كيطلع ويهبط فخينا لي قبالتو ولي غير كيدور فعينيه ويتبسم.. \n\nبراء :(بنبرة حادة) شكون نتا؟؟ \n\nرضوان:احححم.. رضوان القاسمي.. ممول عقارات\n\nبراء :بغيتي تقول سمسار\n\nرضوان:(ضحك محشم) ههه وي.. يمكنلي نعرف شكون نتا اسيدي\n\nبلا ما يشوف فيها حرك صبعو بينو وبينها مخنزر وعينيه ما غفلاتش على لي جالس قبالتو.. \n\nبراء :راجلها\n\nرضوان :متشرفين اس.. \n\nتالاسين :(قطعاتو) شني باغي مني.. علاش لاحقني.. وشمن راجلي.. شفتك تيقتيها\n\nبراء :علاش معيطة لهاد خينا\n\nتالاسين :ونتينا شغلك\n\nشاف فالراجل لي قدامو وناض وقف وجرها هي من دراعها مبعدها على الطبلة وعلى الناس وهي كتعافر وتنتر وما باغاش تغوت.. \n\nتالاسين :شني كتعمل.. رخي مني.. رخي\n\nبراء :(وقفها قدامو) شنو بغيتي السمسار\n\nتالاسين :ياك ما بغيتيني نبقى حياتي كاملة عايشة فالاوطيل\n\nبراء :نتي اتعيشي معايا\n\nتالاسين :نعام نعااام.. ما سمعتشي.. ضرباتك القايلة دالصباح يمكن.. فاين هو لي قالي نتشاوفو من دابا عامين.. تسالاو لعامين.. ولا سافرتي عبر الزمان.. ولا يمكن يانا لي كنت فسبات وعاد فطنت\n\nبراء :لبارح لبارح.. واليوم اليوم.. ما نقدرش نخليك تعيشي بوحدك.. ما ايخليوكش شمايت \n\nتالاسين :علامن كتهضر \n\nبراء :ماشي مهم علامن.. مهم هي اتجي معايا\n\nتالاسين :وبشمن صفة جالس تأمر؟؟؟ \n\nبراء :بصيفتي راجلك\n\nتالاسين :عاودها لمخك.. \n\nبراء :بلا ما طلعيهم فيا وكوني تسمعي.. \n\nتالاسين :نتينا لي بلا ما تحمقني وديها فراسك وفرقني عليك.. خليوني نعيش ترونكيل الله يرحم بيها الوالدين\n\nبراء :ما لاصقش فيك حيث مشواق فيك.. بلحق دارتها الوقت وحيث خايف عليك.. اما انا والله ما نحاشيهلك\n\nتالاسين :وحتا دابا ما تخافشي عليا وما تحاشيهليشي.. خليني مني نراسي.. ولا سمعتيهم قتلوني ما تجيشي لجنازتي\n\nبراء :(زفر قالب وجهو وخرج عينو فيها) بلا ما تعصبيني.. مالك معكسة مالك؟ \n\nتالاسين :ما نعصبك ما تعصبني.. نتينا لي لاصق فيا.. \n\nبراء :اهااااااا.. دابا انا رجعت لاصق فيك.. اوك الالة نسرطوها..(عقدهم وحط يدو فجيبو وهز مناخرو لسماء) لااااااخر مرة انسولك ولا عاودت درت بيك او جيت جيهتك بزقيلي على كمارتي.. اتمشي معايا اه او لا لا؟؟؟..\n\nهزات عينيها فيه بحزم مربعة يديها وهو واقف عاقدهم كيتسنى جوابها.. وبكل اصرار وبرودة جاوباتو وهي كتشوف فعينيه..\n\nتالاسين :لا.. دارك زيدها فراسك.. ويانا قادة براسي\n\nبراء :(خنزر) مأكدة؟؟\n\nتالاسين : شني بانلك؟\n\nهز راسو مبعد عليها.. وزفر من مناخرو ساخط.. حط يديه الثانية فجيبو وهز مناخرو لسماء كيشوف فيها من لتحت لتحت وبنبرة كاتمة فداخلها غضب دفين..\n\nبراء :اوك اتالا.. كما بغيتي.. على راحتك.. كنتمنى بصح تكوني قادة براسك.. الله يعاونك\n\nعطاها بظهرو ودار وجات عينو فعين السمسار لي كانت مراقباهم.. خنزر فيه حتا بغى يقلعو من بلاصتو وساط وخرج فحالو كيعض شفايفو بالفقصة..\n\nرجعات هي شعرها بيديها لور وتقدمات عند السمسار.. جرات الكرسي وجلسات..\n\nتالاسين :فاين كنا؟؟\n\nرضوان:(عينيه مع براء لي خارج) راجلك باين عليه ماساهلشه وقاصح.. (خرج عينيه) ياك ما بوليسي؟\n\nتالاسين :ما راجليشي.. وزايدون نتينا شغلك.. ديها فخدمتك وبركة ما تخشي راسك فالشبوقات لي ما عندك بيهم نفع..\n\nرضوان :(ضحك حشمان من القمعة) ههه بصح بصح.. نرجعو لخدمتنا.. كنت كنوريك الدار.. مهم ها هي\n\nعطاها بيسي تشوف.. دار كما بغاتها هي..فريجة ونقية.. وبفراشها.. وجات فحي مزيان.. شافت مزيان وهزات راسها فيه..\n\nتالاسين :مزيونة.. عجباتني.. مولاها مزال ساكن فيها؟\n\nرضوان :اححم.. مولاها مفرشها ومخليها مرة مرة كيمشيلها وصافي.. عندو دارو وهادي باغي يبيعها\n\nتالاسين :امممم مزيان.. ايوا وشحال طالب فيها\n\nرضوان :(كيحك راسو) ههه ايوا هو طالب 9 دالمليون\n\nتالاسين. :نعام؟؟\n\nرضوان :9 دالمليوووووون..\n\nتالاسين :بزااااف.. دابا هاد لقجير 9 دالمليون\n\nرضوان :ايوا شنو سحابك.. راه عاد معاوط الثمن.. ومحال تلقاي شي دار بهاد المواصفات بقل.. راكي بزهرك منين لقيتي هادي وبهاد الثمن\n\nتالاسين :ولكن 9..راه بزااااف..\n\nرضوان:هادشي ما عطى الله.. نتي شحال جهدك؟\n\nتالاسين :ايوا 5 ولا 6 دالمليون فالماكسيموم\n\nرضوان :5 راه يله تشري بيها بيت فالسطح فهاد الوقت.. بهادشي لي باغة نتي هادي هي احسن وحدة..\n\nشافت فيه كتخمم.. هي اصلا ما عندها غير ديك 9 وبحال الا طاح فيها نيشان.. الا عطاتهالو اتبقى الله كريم.. وما تقدرش على شي دار ما صغر حيث اتحتاج الكوزينة والتيساع فين تخدم.. وفكرة انها تكري ما باغاهاش.. ما باغة صداع وما باغة حد يشقمها ديري هادي ما ديريش هادي.. باغة دارها تكون مرتاحة فيها.. وما باغة حد يدق عليها كل راس شهر.. باغة تحس بالاستقلالية دبصح.. وحيث ضامنة بلي اتقدر تعوض لفلوس فالخدمات لي كيججيوها واخة غير بشوية بشوية.. فكرات حتا عيات وشافت فيه.. \n\nتالاسين :ديني نشوفها! \n\nرضوان:تشوفيها!! \n\nتالاسين :وي نشوفها.. ونهضر حتا مع مول الدار شخصيا يكون حسن\n\nرضوان:(كيحك راسو) امممم.. واخة!! فوقاش! \n\nتالاسين :دابا نيت\n\nرضوان:لا دابا ما يمكنش.. \n\nتالاسين :وعلاش؟ \n\nرضوان:عندي شي شغال.. ومول الدار محال نلقاوه.. عرفتي شنو خليها لعشية مزيان؟ \n\nتالاسين :واخة.. حتا هذا نظر\n\nرضوان:(ناض وقف كيجمع قشاوشو) اوك.. فلعشية انا انعيطلك باش نقلك فين.. يله.. الله يعاون\n\nسلم عليها.. وخلاها جالسة وخرج فحالو وهي زادت موراه شوية وخلصات فطورها وناضت رجعات للاوطيل.. \n\n🍂🍂🍂🍂\n\nوصلات لعشية.. وخرجات بسروال دجين مفتووح وتيشورط سامبل فالبوردو وشعر مطلوق.. قطتها ما كتفرقهاش وفيما مشات لاصقة فيها.. شدات طاكسي وصلها فين داير معاها السمسار غير وصلات لقاتو واقف كيتسناها..سلمات عليه وكتشوف فجنابها وفالحي كي داير.. طلعات هي وياه وهي كتفحص بعينيها المكان.. حتا وصلو لباب الشقة ووقف كيدق فالباب.. \n\nتالاسين :ياك قلتي مولاها ما ساكنشي فيها\n\nرضوان :(دار شاف فيها) نعام؟ اه ما ساكنش فيها بلحق عيطتلو وعلمتو بلي جايين\n\nتالاسين :اه مزيان\n\nتفتحات الباب..وبان راجل فنفس العمر ديال السمسار صغر منو يمكن بشوية.. سروال دجين وشوميز وضارب الحطة.. شافهم وتبسم كيرحب بيهم وعينيه كتمشي بيناتهم وكيفرنس لتالا.. \n\nالرجل:مرحبااااا.. مرحباااا\n\nطلعاتو وهبطاتو وسرطات ريقها متوترة وغير كدور فعينيها..\n\nرضوان :يله بسم الله\n\nتالاسين :اححم.. ما كاين حد!\n\nالرجل:كاين انا ههه\n\nتالاسين :زعما واش ما كاينشي شي واحِد ياخور\n\nالرجل:لا.. انا جيت غير باش نوريك الدار\n\nتالاسين :اه واخة..\n\nرضوان :ما ادخليش تشوفي\n\nتالاسين :هااا؟ لا اندخل اندخل.. (خدات نفس عميق) يله بسم الله\n\nتقدم السمسار وتبعاتو هي ويله الرجل بغى يسد الباب وقفاتو..\n\nتالاسين :لا عافاك خليها مفتوحة\n\nالرجل :(ضحك) ههه واخة على راحتك.. ايوا مرحبا زيدي\n\nتالاسين :بسم الله\n\nدخلات كتشوف فالدار.. صغييييرة ماشي كبيرة ولكن نقية..مفرشة وفراشها ما بيهش.. كتشوف فالدار وحاضية جنابها مع الرجال لي معاها.. ما دوزاتش بزاف ووقفات حدا الباب..\n\nتالاسين :صافي شُفت..\n\nرضوان :ايوا شنو بانلك\n\nتالاسين :واخة نخرجو نتفاهمو برا\n\nالرجل:(تبسم وشاف فالسمسار) مرحبا ما تكوني غير على خاطرك\n\nسبقاتهم هي وخرجات هبطات فحالها وعاد تنفسات مزيان.. وتبعوها هما من بعد ما سدو الباب\n\nالرجل :ايوا.. شنو بانلك\n\nتالاسين :الصراحة الدار عجباتني.. ولكن الثمن قاصح الصراحة\n\nالرجل:بلعكس راه صاوبت معاك\n\nتالاسين :لا والو بزااف.. غادي تزيد تنقص\n\nالرجل:شحال ججهدك نتي\n\nتالاسين :نعطيك 6\n\nالرجل: شحااال ههه لا والو.. نخليها عندي حسن.. واش هادي ديال 6\n\nبقاو مني منك والسمسار خاشي كرموصتو وسطهم وهي كتفاوض معاه وهو معكس كثر منها حتاااا هبطلها النقطة.. وفالأخير بزز باش خلاهالها ب8.. \n\nتفاهمات هي وياه..وتافقو باش غذا فالصباح يتكاتبو والسمسار حتا هو ياخد فلوسو.. وخلاتهم ورجعات.. \n\n🍂🍂🍂🍂\n\nصباح الصباح.. ناضت لبسات عليها وهبطات فطرات وخرجات توجهات للبنكة جبدات لفلوس حيث مولاها باغيها كاش.. وتوجهات للمكتب دالسمسار حيث تما ايتكاتبو.. وصلات لقاتهم سابقينها السمسار ومول الدار وثلاثة دالرجال خرين.. واحد لي مكلف بداكشي دالعقارات وزوج شهود.. جلسات وبداو فالاجراءات دالعقد.. تكاتبو وعطاتو فلوسو وزايدة عليهم فلوس التكاتيب مع فلوس السمسار لي قربات توصل ل 100 الف فالمجموع.. وعطاها سوارت الدار ونسخة على العقد ديال الشراء.. سالاو ومشاو فحالهم وناضت هي سلمات على السمسار وخرجات فرحانة براسها رجعات عندها دارها بسميتها..\n\nواول حاجة دارتها هي توجهات للدارها الجديدة.. وصلات وطلعات مبسمة حطات السوارت فالباب باغة تفتح وهما يتعكسولها.. كتجرب وتعاود وهو ما بغاش حتا يدخل.. عقدات حجبانها متوترة ومعصبة وجبدات تيلي كدوز النمرة للسمسار.. صونا ورجع صونا حتا قطع راسو..\n\nتعصبات كثر ورجعات عاودات وهي تشدها العلبة الصوتية.. عقدات حجبانها وبقات غير كدور فعينيها.. زفرات ساخطة مكمشة فمها ورجعات دردبات هابطة فحالها.. شدات طاكسي من الباب والوجهة مكتب السمسار.. غير وصلات لقات المحل ساد.. بقات واقفة كدور فبلاصتها ورجعات كتصوني عليه ووالو.. توترات دبصح وبقات غير كتبيض فعينيها.. بانلها مول محل ديال التيليفونات بجنبو وتقدمات عندو تسولو..\n\nتالاسين :سلام\n\nالشاب:وعليكم السلام\n\nتالاسين :عافاك واخة نسقسيك\n\nالشاب: مرحبا اختي\n\nتالاسين :السمسار لي هنا.. ما عارفوشي فاين مشا.. كنعيطلو ووالو ما كيجاوبشي ويانا محتاجاه\n\nالشاب:هذا اختي واقيلة خوا المحل\n\nتالاسين :نعاااام!\n\nالشاب:اصلا ماشي بزاف باش جا.. يمكن شي 3ايام هاكاك.. وقبايلة شفتو كيخرج الرحيل ديالو..\n\nتالاسين :(بصدمة) واش مأكد..عندك تكون غالط\n\nالشاب:لا اختي ميقن.. وانا شفتو كاع ركب معاهم فالطوموبيل دالرحيل\n\nتالاسين :(قلبات وجهها لجنب كتشوف فالمحل حاطة يديها على خذها) مصيييييبة هادي.. واجي ما عارفوشي فاين مشى ولا فاين كيسكن\n\nالشاب :لا والو اختي.. راه قلتلك السيد جديد ومطولش وقليل فين كان كيعمر المحل\n\nشافت فيه مبهوضة وشكراتو وتقدمات واقفة قدام باب المحل فحال لمصرفقة..رجعات كتصوني ونفس المنظر.. العلبة الصوتية.. زفرات ساخطة ما عارفة ما دير وحتا نمرة السيد لي باعلها ما خداتهاش.. وقالت ترجع للدار وتشوف عنداك تكون هي غلطات ولا غير ما حاولاتش مع الباب مزيان.. وداكشي لي كان رجعات وطلعات للشقة كتحاول تفتحها ووالو حتا كتخرج مرى من الشقة لي قبالتها وشافت فيها معجبة وتالا هزات راسها فيها كترجف..\n\nتالاسين :سمحيلي الالة نسقسيك\n\nالمرأة :مرحبا\n\nتالاسين :واش عندك النمرة دمول هاد الدار ولا شي طريقة باش نوصلو.. اليوم فالصباح باعلي الدار ودابا فاش جيت نفتحها ما كتبغيشي تفتحلي\n\nالمرأة :باعهالك!! شكون هذا لي باعلك الدار\n\nتالاسين :مولاها\n\nالمرأة:مأكدة؟؟؟\n\nتالاسين :وي.. وبالامارة ها هو العقد(جبداتولها) شفتيه\n\nالمرأة:(شدات العقد فيديها كتقرى) شغنقولك ابنتي.. هادشي ما بانليش فيه..\n\nتالاسين :كيفاش؟؟ علاش!\n\nالمرأة :شغادي نقولك.. هاد الديور لي فهاد العمارة راهم ماشي دالبيع.. مولاهم دايرهم غير لكرا..كيكريهم بالنهار للناس.. وعلى ما قريت هنا السيد لي تكاتبتي معاه سميتو يونس.. وانا على حد علمي مول العمارة راجل فرانساوي وماشي عربي اصلا..راه انا كل عام كنجي لطنجة فالصيف وكنكري هنا وعمري شفت شي دار هنا تباعت..\n\nحلات عينيها وحلات فمها.. ركباتها الصدمة مع السخفة مع الشمتة وضرباتها اللقوة.. بقات غير واقفة وكترمش فالمرأة لي قدامها.. شي حاجة ماشي هي هاديك.. شنو زعما نصبو عليها.. كلاولها رزقها.. فلوسها مشاااو وبقات لا ديدي لا فانيدي!! خلاها مولاها لا ديالي بقى لا وجهي تنقى!!! \n\nتالاسين :(مبهوضة) كضحكي ياك! قوليلي كضحكي.. ماشي بصح؟\n\nالمرأة :وعلاش انضحك عليك ابنتي.. شمن مصلحة عندي؟ انا قلتلك لي عارفة\n\nشافت فيها مبلقة وفشلو عليها رجليها حتا بغات طيح وشدات فالحيط وقبطات فيها المرأة كتجلسها فالدروج.. \n\nالمرأة :نتي فعار الله ابنتي.. بسم الله عليك\n\nتالاسين :ما يمكنشي.. ما يمكنشي\n\nالمرأة :واش بصح باعلك شي حد هاد الدار؟ \n\nتالاسين :(بدات كتبكي وتخلطاتلها الهضرة مع لبكية) اه اه اهئ انهئ باعهالي مولاها.. البارح جابني السمسار لعندو اهئ اههئ وتلاقينا وتكاتبنا وعطيتو لففف.. (تقطعات فيها الهضرة مع الشهقة) اهئ اهئ عطيتو لفلووووووس اههئ انهنههئ ودابا ما جبرت لا السمسار لا مول الدار انهئ اههئ \n\nالمرأة :الله يا بنتي وما تقوليهاش.. هي نصبو عليك\n\nتالاسين :(حطات يديها على وجهها كتبكي) لا لا رزقي اههئ انهنههئ مشالي رزقي اهء اههئ كلاوني فرزقيييييييي انهنههئ اهئ \n\nالمرأة :لا حول ولا قوة الا بالله..\n\nتالاسين :مشااا رزقي اهئ انهئ اههئ رزقيييي اعباد الله رزقي.. اهئ اههئ اهئ \n\nالمرأة :نعلي الشيطان ابنتي.. ونوضي دخلي عندي غسلي وجهك وسري ديكلاري بيهم دااااابا ما حد القضية طرية\n\nتالاسين :رزقي اخالتي رزقيييي اهئ اههئ كلاوني فرزقي وشواوني فيه اههئ اهئ دوك لفرانكات لي كانو عندي رزاوني فيهم اههئ انهنههئ \n\nالمرأة :دابا لبكى ما عندو فاش يفيدك.. نوضي غسلي وجهك وسيري للكميسارية\n\nتالاسين :ما عندي زهر فوالو اعباد الله اههئ اهئ اههئ مناين ما شديتها تعواج انهنههئ اههئ\n\nبقات معاها المرأة كتهدن فيها وهي كتمشي وتجيلها فالدروج وتعوج وتلوالها تما بالفقصة ولغبينة.. شمتوها شمتة من داكشي.. وطلعو معاها قالب صحيح وخلاوها الله كريم.. هزاتها المرأة دخلاتها غسلاتلها وجهها وعطاتها تشرب وهي قريبة تسخفلها تما.. كترجف والشهقة والبكية ما بغاتش تحبسلها.. تبكي وتقول ما بكيت.. وفلخر مسحات وجهها ودموعها مزالين كيقطرو.. شكرات المرأة وشدات الطريق للكوميسارية.. \n\nوصلات عاضة فالصبر باش ما تبكيش.. وعينيها حومر ومينوشة فالارض تابعاها فين ما مشات.. عمرها دخلات للكوميسارية ولا زطمات فيها.. ما عرفات لا فين تمشي لا منين تجي.. لقات راجل واقف فالباب باين عليه عساس ولا شاوش.. وسولاتو وصوتها كيرجف وقالتلو بلي باغة دير شكاية.. نعتلها البيرو فين تمشي.. مشات لقات سربيس دالناس واقفين..كلها وحالتو.. والريحة دلعرق والصبابط كتخنق والصهد كيقتل.. وقفات شادة نوبتها حتا هي فحالها فحال الناس.. وغير كتدور فعينيها ومزيرة فمها ما باغاش تبكي قدام الناس.. دازت ساعة وزوج وثلاثة وهي مزالة جالسة والناس مزالين شي داخل شي خارج ولا بغاو ينقصو.. ومرة مرة كيتمو مدخلين شي حد كيصرفقو فيه ويسبو.. وشي جالس كيعرعر حيث ما بغاوش يقادولو وراقو..الروبالة نايضة وهي جالسة كتخمم فحريرتها وكتسرط الشمتة.. \n\nحتا تم خارج رئيس مكتب الشكايات باش يتغذا وبداو الناس يتغاوتو وهو ما مسوقلهومش.. مشا وخلاهم جالسين.. وبقاو جالسين حتا طاب نصهم.. ساعة لغذا دازت وهو ما رجع.. ووصلات لعشية وهو ما رجع.. حتا طلعلهم الزعاف الناس وعاد تم جاي الشاوش كيجر فرجليه باش يقولهوم بلي ما راجعش!.. وهادي هي حالة الادارات ديالنا.. كلشي خدام بلفشوش ولي شد شي كرسي كيعجبو راسو.. ناض كل واحد فين كيغوت.. وتالا خرجات عينيها وناضت تابعة الشاوش كتجري ومينوشة كتخشا بين الرجلين لاحقاها.. \n\nتالاسين :عافاك.. اسي.. عمو! \n\nالشاوش:(دار عندها مكره) نعام؟ \n\nتالاسين :واش السيد لي مكلف بالشكايات بصح ما راجعشي\n\nالشاوش:راه هضرت معاكم وقلتلكم ما راجعش..\n\nتالاسين :(مغبنة) اوووف.. ويانا خاصني ضروري نشوفو.. راهم نصبو عليا.. شي واحد باعلي دار ماشي ديالو وخدالي فلوسي \n\nالشاوش:ايوا حتا لغذا ورجعي عندو\n\nتالاسين :ولكن.. \n\nالشاوش :ما تحمقينيش فراسي الله يستر عليك.. غذا رجعي.. واجي بكري باش تلقايه.. انا ما عندي ما نديرلك\n\nمشا وخلاها هي واقفة كتغبن وخرجات فحالها كتقطر فدموعها وتخبي وجهها بشعرها.. الشمتة بغات تاكلها وقلبها تحرق على رزقها.. شافت حتا عيات وهزات راسها راجعة للاوطيل وهي مزالة كتحاول يشدلها الخط ديال السمسار\n\nوصلات للاوطيل.. ودخلات كتجر فرجليها ما قاداش تهز راسها.. غير دخلات لبيتها وترمات ففراشها تبكي وتنوح وتقول ما بكات.. كتلوى فبلاصتها والشمتة كتاكل فيها ماااااكلة.. ما بغاااتش تسرطلها ولا بغات.. كل مرة كترجع تصوني على نمرتو ومزالة طامعة يجاوبها.. فشلات بالاعصاب وبقات طايحة على كرشها كتخنن وتخمم فرزقها لي مشا وفلحصيصة لي كانت جامعة وما بقاااتش.. بقاتلها شي بركة كانت عوالة تخليها زعما باش تبدا الخدمة وتشري الماطريال لي كتحتاج.. ودابا واش تخلص بيها الاوطيل ولا تاكل بيها ولا تخليها لخدمتها.. تخورات تخويرة من داكشي.. وقصوحية راسها جابتهالها فلخر.. دوزات داك الليلة غير كتبكي ومينوشة مضيومة معاها وغير كدور بيها وتحك فيها زعما كتواسيها.. ما نعسات ما غمضاتو.. حتا حوايجها ما بدلاتهومش عليها.. وغير طلعات الشمس هزات راسها ومشات للكوميسارية.. لقات حتا حد ما كاين.. مزال حتا ما فتحو الباب.. بقات كتسنى وتسنى.. فمها ناشف حيث ما واكلة ما شاربة من لفطور دالبارح.. ووجهها صفر وحالتها حالة.. غير نظاظر لي ساترين عينيها.. تعرمو الناس بشوية بشوية.. حتا جا الشاوش وفتحلهم الباب وبداو دفع فيا ندفع فيك.. شدات نوبتها وجلسات كتسنى عاود.. حتا دارت العشرة عاد تم السيد جاي كيتعنگر بشوية عليه.. \n\nوصلات نوبتها ودخلات مخنزرة وكاعية وراسها كيتشقق بلحريق.. كطلع فيه وتهبط ما كرهاتش تطير عليه بعضة تبرد فيه غذايذها.. وهو قانت على كاس دالقهوة وقالب البيرو بالريحة دالگارو\n\nالضابط:(هز راسو) شحب الخاطر\n\nتالاسين :باغة نعمل شكاية\n\nالضابط:(جبد ورقة وساط الدخان) اممم.. اوك.. بيمن باغة ديري شكاية\n\nتالاسين :(حطات يديها على نيفها) فففف.. \n\nخنزرات فيه وهو ولا بغا يفهم راسو ويحشم ويطفيه.. وفلخر زولات يديها وبدات كتعاودلو شنو وقعلها بالتفصيل.. وهو غير كيهز فراسو وكيخربق فديك الورقة قدامو زعما راه كيكتب.. حتا سالات وهز راسو فيها\n\nالضابط:اوك.. انقدمو الشكاية ديالك وان شاء الله قريب انشدوهوم ونرجعولك رزقك.. كوني هانية\n\nتالاسين :فوقاش؟؟؟ \n\nالضابط:مهم حنا انديرو خدمتنا وباش ما كان انردو عليك\n\nتالاسين :وي مي فوقاش زعما\n\nالضابط:ايوا على حسب.. مهم نتي اتخليلي نمرتك وحنا انعيطولك\n\nزفرات من مناخرها ساخطة.. عطاتو نمرتها وخرجات فحالها كتسوط ولغبينة فيها كتحرق كثر من الشمس لي فوق راسها.. بغات تشد طاكسي وهي دير بناقص وبدات تسول على الطوبيس لي كيدي لجهة دالاوطيل.. حتا نعتولها المحطة ومشات خير ربي على رجليها وبقات كتسنا فيها حتا سخفات عاد ججات الطرمبية.. وركبات وحطاتها قريب للاوطيل وكملات على رجليها.. وطلعات وترمات فبلاصتها مرخية كتلهت والشمس حرقاتها وقلقلاتها المخ..\n\nدازت عليها 5 ايااااام فحال 5 شهوور.. كتقيل غادة جاية لكوميسارية وفليل تبات بلا نعاس.. دازو عليها ايام كووووحل لا ماكلة بقات تاكلها لا نعاس كتنعسو لا بال كيهدالها وعاطياها غير لبكى وتخنطيط.. فما تمشي لكوميسارية يردوها بلي مزال ما لقاوهم وتسنا حتا يعيطولها وهي الصبر هو لي ما بقالهاش.. عيات ما تمشي وتجي ومزالة كتحاول تعيط فديك النمرة رجعات للدار كمان تلقا داك خينا والو.. مشات للمحل دالسمسار ووالو.. كاع البيبان تسدو فوجهها وكحالت الدنيا فعينيها..\n\nناضت اليوم..تحت عينيها زراق وضعافت ووجهها صفااار..بزز باش كتجر رجليها.. لبسات ما عطى الله وجمعات شعرها..وجلسات شادة تيلي فيديها وكتخمم وتشوف فيه.. تنهدات ودوزات النمرة دجواد..بقى شوية وجاوبها.. \n\nهزات قطتها وحوايجها وخرجات من البيت.. هبطات عطاتهم السوارت ديالو وخرجات وقفات فالباب مغطية عينيها بنظاظر وكتنفس كمان ترجع فيها الروح.. وشدات طريق طوييييلة على رجليها..\n\n🍂🍂🍂🍂\n\nمع اذان المغرب.. وقف بسيارتو حدا باب العمارة ونزل منها بشورط باج وتيشورط بيضة وصبادرين وكاسكيطة كحلة.. وكاميرتو فعنقو.. تم داخل للعمارة وهو يوقفو الكونسييرج كيتبسم..\n\nالكونسييرج :ميسيو براء.. مساء الخير\n\nبراء :(تبسم فوجهو) مساء الخير.. (كمل طريقو)\n\nالكونسيبرج: اه قبل ما طلع\n\nبراء :(رجع دار كيشوف فيه باهتمام)\n\nالكونسييرج: راه شي دالناس من صباح مولانا وهما يتسناو فيك..\n\nبراء :ناس!! شكون هاد الناس!!\n\nالكونسييرج :ختك\n\nبراء :ختييي! بيسان؟\n\nالكونسييرج:ما عرفتش سميتها الصراحة.. مهم راها مسكينة من الصباح وهي تسنا فيك..\n\nبراء :اوك.. ميغسي\n\nالكونسييرج :الله يا ودي مرحبا\n\nتبسملو براء وتقدم كيدور السوارت فيدو وعاقدهم.. وطلعو فالسانسور..\n\nتفتح السانسور وخرج ومع الهزة دراسو فتح عينيه مبهوض..جالسة على صاكها موسدة الباب وقطتها بين رجليها لي مربعاهم.. غير سمعات السانسور لي تحل وهزات راسها وشافت فيه بنظرة مكسوووورة.. ما راضيااش وفنفس الوقت ما لقات عليه لين.. تمشي عندهم هما لدار ما بقالهاش وجه اصلا.. تطلب لفلوس من شي حد ما ترضاهاش على راسها خصوصي من بعد لي وقع واخة حتا بيسان.. عيطات لجواد لقاتو ملهي فالخدمة مع باه لي رمى عليهم الخدمة من مور ما خوا براء وكيبرد فيهم الدقة..وحشمات تزيد تشطنو براسها حتا هي.. شافت حتاااااا عيات وقالت نجي عندو بعدا هو كان فااتحلي باب دارو وانا لي تهزيت وتعفرت عليه.. وحيث جانب فيها كيقولها بلي ما ايسمحش فيها وهو لي ايوقف معاها واخة گاع لي دارتلو..\n\nشافت فجنابها ما قاداش تشوف فعينيه ومكمشة فمها لقدام عاضة فالصبر حيث زطمات على نفسها باش توقف عند بابو.. \n\nهو غير شافها بقا واقف مصمر فبلاصتو لثواني..كيرمش فعينيه وعاقد حجبانو كيحقق فيها وكيفليها فلياااااان.. قلبو كيحس بيه بدا كيضرب كثر من لي كان..توحشهااااااا وتوحش يشوفها ولكن ماشي بهاد الحالة.. باينة فيها عيانة ومريضة وحالتها حالة.. قرب منها وهي هزات راسها ووقفات حانية الراس وكتلعب بطرف التيشورط وتسرط فريقها وتدور فعبنيها.. وهو واقف مغطيها ما كتبانش ومزال كيحنزز فيها.. \n\nبراء :(بتعجب) شنو كديري هنا! \n\nهزات راسها فيه ورجعات حناتو وفحال الا بركلها على شي بوطون وقاس الوتر الحساس.. زاد كمل عليها بهاد السؤال وشفايفها بداو كيرجفو باغة تبكي وهي مزيراااهم وهو يعقد حجبانو.. \n\nبراء :تالا.. مالك!! (طل على وجهها) كتبكيي؟؟؟؟؟ \n\nحنات راسها كثر قالبة وجهها ما راضياش تبكي حتا سمع شهقتها ودور وجهها عندو بطرف صبعو مخلوع.. لقى دموعها كيتكركبو.. تخلع وخرجو عينيه وما فهم والو..\n\nبراء :ششش ما تبكيش.. سكتي.. اجي ندخلو للدار بعدا\n\nفتح الباب وعينيه مع الباب ومعاها.. فتحلها الباب وخلاها دخلات وسدها موراه.. بقات واقفة فبلاصتها كتلعب بصباعها.. \n\nبراء :زيدي.. دخلي\n\nتقدم كتخلف بزز وجلسات فطرف الفوطوي.. وشلاااا كلام كيدور فراسها.. شنو ايكون كيقول عليا دابا!! بقيت نتهز ونتحط ونتحلف فلخر جيت كندق بابو..بشمن وجه انقولو لي وقعلي.. نرجع نمشي فحالي..وفين انمشي.. انااا لي درتها لراسي.. \n\nكتهضر بينها وبين راسها ودموعها مزالين هابطين وكتمسح فيهم وهو تجلس قدامها كيشوف فيها مخلوع.. \n\nبراء :هضري.. مالك.. علاش كتبكي\n\nتالاسين :الصمت\n\nبراء :واش اداك شي حد!!! ياك ما سعد!! والله ويكون هو حتا نقبرو.. هضري مالك!! علاش كتبكي\n\nهزات عينيها فيه كترمش وعينيها فازكين كتمسح فيهم وجامعة ركابيها ملاصقاهم وكتلعب بصباعها.. \n\nتالاسين :تسرقت\n\nهبطات راسها كتبكي وتنوح وحطات وجهها وسط يديها.. وهو تفافا وخرجو عينيه فيها مخلوع.. كيهز يدو يحطها عليها يسكتها وكيرجعها.. باغي يعنقها وما قدرش.. وبقا مفافي فبلاصتو.. \n\nبراء :كيفاش!! فهميني.. سكتي بعدا.. تالا هزي راسك بركة من لبكى.. ششش صافي الله يهديك.. تالا.. سكتي\n\nتالاسين :سرقوني ابراء سرقوني انهنههئ اههئ اههئ كلاولي رزقي\n\nبراء :شكووون علامن كتهضري؟؟ شكون هادو!! فففففف وا سكتي وهضري\n\nتالاسين:(هزات راسها فيه كلها مجلخة وكتهضر كلمة وتهشق عشرة) شمتوني ابراء اهء اهء اههئ \n\nشمتوووني وخداولي فلوسي اهنهئ اههئ \n\nبراء :وا سكتي وهضري وفهميني.. \n\nما بغاتش تسكت وهو يضرب فالطبلة حداه ساخط ومخرج عينيه وهو الدم كيغلي فيه مخلوع عليها وما فهمهاش علاش كتهضر..\n\nبراء:وااااا سكتي وهضريييييي.. جمعي دموعك\n\nشهقات بلبكى وحنات راسها باغة تسكت وما قاداش.. حيث فاش كتكون مقهور واخة تعيا صابر بمجرد ما كتلقى علامن تشكي كتحس بداك البركان انفاجر فيك وما كتقدش تحبس راسك.. وحتا هي داكشي ما وقعلها 6 ايام وهي واكلة الدق فقلبها وعاضة فالصبر وما لقات لي يواسيها وغير لقاتو هو ما قدراتش تسكت..\n\nزاادت خلعاتو كثر وهو يقرب كثر كيطل على وجهها.. وباغي يحط يدو عليها وما زاعمش.. وهبط من نبرة صوتو كيترجاها.. \n\nبراء :ششش عافاك سكتي.. عافاك بركة من لبكى وشرحيلي.. تالا صافي بركة.. تالا هزي راسك شوفي فيا.. عافاك صافي\n\nهزات راسها وبلا ما تحس رمات راسها بين يديه معنقاه وكتبكي على صدرو وتنووح حيث هادي ايااااام وهي كتمنى تلقى لكتف لي تحط عليه الراس وتبكي... وخلاتو هو هاز يديه كيشوف قدامو مبهوض.. \n\nتالاسين :سرقوووووني ابراء انهنههئ اههئ اهئ\n\nتكوانسا فبلاصتو..بقا هاز يدو وكيشوف قدامو وهي مدورة يديها عليه وحاطة حنكها على صدرو كتشهق وتبكي.. وبشوية بشوية حط يدو على ظهرها فحال الا خايف يقيسها.. غير حط يدو عليها وهو يزيرها عندو بجججججهد وخشاها فيه حاط ذقنو على راسها وكيكالميها وقلبو كيتشوا معاها وهو ما عارفها حتا علاش كتبكي..\n\nبراء :ششش.. صافي سكتي.. ششش.. بركة من لبكا.. (باس راسها) صافي احبيبة سكتي.. \n\nهو كيسكت وهي اصلا بالها ماشي معاه كانت باغة غير شي حضن تخشى فيه وتبكي عليه وها هي لقاتو.. بكات حتا طابو عينيها وهو صابر معاها كيكالميها.. حتا بدات كتسكت بشوية بشوية وهزات راسها بعدات عليه بشوية وشعرها لاصق على وجهها.. بعداتو بيديها كتمسح عينيها وكتشوف فجنابها عاد طلع معاها بلي كانت معنقاه وزادت طلعات معاها التزنيگة ديال لحشمة مع ديال لبكى.. وهو كيشوف فيها باهتمام وعاقد حجبانو.. \n\nبراء :نوضي غسلي وجهك واججي.. \n\nحركات راسها وناضت بالزربة.. لقاتها سبة تهرب من قدام عينيه حيث حشمات من راسها.. دخلات للحمام غسلات وجهها وبردات على عنقها.. وبقات واقفة كتنش على راسها بيديها وتنفس.. عاد خرجات حانية الراس.. \n\nجلسات قدامو ساكتة ونيفها حمر بقوة ما بكات ومينوشة مقنتة ما كتحركش حيث موالفة فاش كتخرجها لشي بلاصة ما عرفاهاش كتجلس ودير عقلها زعما..\n\nشاف فيها بجدية عاقدهم وحاط يديه تحت ذقنو..\n\nبراء :يله دابا.. هضري\n\nتالاسين :(سرطات ريقها عاضة على فمها) \n\nبراء :وا يله.. نطقي.. مالك!! علاش هاد لبكا كامل؟ \n\nتالاسين :(بصوت خافت) واخة.. هانا انشرحلك\n\nبراء :يله.. كنتسنى\n\nتالاسين:(كدور فعينيها) دابا يانا ماشي كنت انشري دار\n\nبراء :اممم.. ايوا! \n\nتالاسين :مهم.. داك السمسار لي تلاقيتيه داك النهار وراني واحد الدار.. مشينالها.. تفاهمت مع مولاها وكلشي.. (كتلعب بصبعانها) ايوا ولغذ ليه تكاتبنا.. وباعلي الدار(سكتات) \n\nبراء :ايوا.. ومن بعد؟\n\nتالاسين :(نزلات دمعة صامتة مسحاتها دغيا) وفاش مشيت لدار جبرت السوارت لي عطاني ما كيفتحوووشي اههئ اههئ \n\nبراء :(حط صبعو على فمو) ششش.. بركة من لبكا.. ياك بكيتي حتا تفشيتي.. وا جمعي دابا وهضري بلا بكا\n\nتالاسين :(هزات راسها كتمسح فدموعها) واخة\n\nبراء :دابا قولي.. كيفاش ما كيفتحوش؟\n\nتالاسين :ما كيفتحوشي.. وفاش عيطت للسمسار طافي تيلي.. مشيت عندو للمحل جبرتو رحل.. وفلخر فاش رجعت للدار عرفت بلي ديك الدار اصلا غير ديال لكرا.. ومولاها فرانساوي وماشي حتا مغريبي.. كلاوني فرزقي وسرقوني.. شمتوني شمتة نموووت وما نساها\n\nبراء :(بدهشة) شنو دابا.. زعما نصبو عليك؟؟؟؟؟\n\nتالاسين :(حركات راسها) اه.. نصبو عليا ف 8 دالمليون.. رزقي كامل.. وفاش مشيت للكوميسارية بقاو داييني جايبيني وما شفت والو.. كل مرة يقولولي غير مشي دبا نعيطولك.. وما شفت وااالو..\n\nرجع ظهرو وكاه على الفوطوي وحط يديه بزوج على راسو كيشوف قدامو مخنزر وهز القبضة ديدو ضرب بيها الفوطوي حداه مزير على فمو..\n\nبراء :ولاد لكلاااااااب.. والله ما تبقى فيهم..(دار شاف فيها مخننننننزر) ونتي علاش بقيتي ساكتة.. علاش ما جيتيش عندي ديك الساعة \n\nتالاسين :شني انجي نقولك..؟؟ راهم شمتوني!! \n\nبراء :وشنوووو ماشي شمتوك!!! راهم شمتوك نيييت وقولبوك تقوليبة من داكشي \n\nتالاسين :(خنزرات فيه) دابا بلا هاد لهضور\n\nبراء :المرض.. (ناض وقف غادي جاي كيمسح فوججهو ويديه على خصرو) ياك هضرت معاك!! يا قلتلك غادي يديروها بيك الشمااايت.. هانتي ما دوزتي حتا سيمانة مقادة جمعولك لحصيصة وسيفطوك.. ياك عيييت فيك ونتي دايرالي فيها عزة نفسي... وهانتي جبتيها فراااسك دابا.. شفتي قصوحية الراس فين كتوصل؟؟ \n\nتالاسين :بلااا ما تزيد تكمل عليا الله يخليك\n\nبراء :راااه انطرطق.. ولاد لكلااااب لقاوك غشيمة وضحكو عليك.. شفتي علاش قلتلك اجي معايا.. عرفتي علاش.. حيث بنادم ما كيرحححمش.. قالتلك قادة براسي!!! باش غير قوليلي بااااش.. فيك غير لفم...يله فالحة معايا انا.. وهادو داروها بيك وخلاوك حالة فمك\n\nخنزرات فيه وناضت وقفات طالعالها قنديشر لراس وتمات خارجة.. \n\nتالاسين :اصلا يانا حمارة.. نستاهل حيث جيت عندك\n\nشدها من دراعها معصب ودفعها حتا جات جالسة فوق الفوطوي مخرجة عينيها.. \n\nبراء :دوزي تجلسي.. فين اتمشي.. هاد الطيران والنفس الخااويةَ لي فيك هي لي جابتهالك...\n\nزدحها مع الفوطوي وخرج عينو فيها..وهي بقات غير كتبرقق وتسرطلها لسان.. باش اتجاوبو.. ما كذبش عليها.. تسنطيحها هو لي دارهالها..\n\nبراء :ولاد لكلاب.. والله يا مهم ما تبقى فيهم.. نشدهم نشدهم.. (شاف فيها) عطيني لادريس ديال داك السمسار دالزفت وحتا لادريس دالدار.. ولاكط لي دارو معاك.. مهم كلشي لي عندك اريهلي\n\nتالاسين :(تفافات) عع.. علاش؟\n\nبراء :انتصور معاهم..!! طلقي الزمر لهنا.. انمشي نفك هاد لحريرة لي غرقتي راسك فيها.. يله طلقيني\n\nتالاسين :وو.. واخة.. ها هو لاكط عندي\n\nناضت جبداتلو لاكط وعينيها معاه وهو غادي جاي كيسوط ويعض علىَ فمو مفقوووووص.. كتباتلو لادريس فورقة ومداتهوملو..\n\nتالاسين :ها هما؟؟ شني اتعمل دابا؟\n\nبراء :(كيقرا لاكط) نتي جلسي هنا ما تخرجيش حتا نرجع.. (هز راسو فيها) قسما بالله وتعتبي برا هاد الدار ما يعجبك حالك.. انا انخرج ونرجع\n\nقلب الدورة وخرج فحالو مغذذ ومخليها هي موراه غير كترمش فعينيها..هبط بحالو كاعي شافو الكونسييرج وناض وقف متبعو مبهوض فحالتو.. تقدم براء حتا وصل للباب وهو يرجع دار شاف فالكونسييرج حتا خلعو.. قرب عندو عاقدهم ولاخور مبرق فيه عينيه..\n\nالكونسييرج :سسس..سس..سي ببب.. براء!! ياك لباس؟\n\nبراء :(بحدة) هاديك لي لفوق مراتي.. ماشي ختي ديرها فبالك.. \n\nالكونسييرج :(حل فمو) نن.. ننن نعام!! مراتك؟؟؟؟ \n\nعطاه بظهرو وخرج خلاه غير كيدور فعينيه وحال فمو مبهوض وغي كيتفتف بوحدو ويهشر مع راسو بحال شي حمق..\n\nالكونسييرج :مم.. مراتوووو!! كيفاش مراتو!! علاش ماشي ختووو؟؟ تزوج بختوووو؟؟ استغفر الله؟؟ شهادشي!! كي دارولها.. ختو رجعات مراتوووو؟؟ دابا واش مراتو ولا ختو؟ \n\nركب فالاوطو وجبد تيلي ديالو كيدوز المكالمة وهو ساخط وغير كيسوط حتا تحل عليه الخط..\n\nبراء:الووو!! معاذ؟ صافا!\n\nمعاذ:اهلاااااااا بلعشير.. لباس عليك؟\n\nبراء :لباس الحمد لله.. مسالي؟؟ بغيت نشوفك؟\n\nمعاذ:ياك لباس؟ حيث عارفك ما كتشوفني غير على شي مصيبة هههه\n\nبراء :الله يسمحلك.. مهم فينك نجي عندك\n\nمعاذ:انا فالخدمة.. اجي عندي للبيرو\n\nبراء :اوك.. 10 دقائق نكون عندك.. \n\nمعاذ:اوك كنتسناك\n\nقطع عليه ورما تيلي فالكرسي حداه.. وديمارا مكسيري للولاية العامة فين خدام صاحبو.. حيث هو لي ايفكو وايجيبهوملو واخة يكونو تحت الارض.. اما باه فاكيييد ما ايمشييش يطلب منو يعاونو من بعد لي وقع.. \n\n🍂🍂🍂🍂\n\nجلسات هي فوق لفوطوي.. ما عندها خاطر.. وغير كتاكل فجنابها بالفقصة.. وكلامو كيتعاود فوذنيها حرف بحرف.. وما رضاااتش بيه.. بقات جالسة تقطر فيهم.. حتا نقزات مينوشة فحجرها مخلوعة.. دارت شافتها فين كتشوف وهي تلقى امينو خارج من بيتو.. خرجو عينيها وزيرات على قطتها بين يديها.. \n\nتالاسين :اواعدي.. شكيعمل هذا هنا!! اواعدي؟؟؟\n\nغير شاف مينوشة وهو يبدا ينبح ويغزز فنيابو وهي مخشية فتالا خيفانة.. زيراتها عندها معنقاها وجامعةة رجليها فوق الفوطوي كتبرقق فيه.. حتا لواحد اللحظة وهو يتم جاي كيجري جيهتهم وهي تنقز من بلاصتها كتجري هربانة منو وخيفانة على قطتها.. \n\n🍂🍂🍂🍂\n\nطاح الليل .. ودخل مع الباب لقا السكااااات وحتا الضوء ما مشعووولش.. عقد حجبانو ورما السوارت فوق الخزنة وشعل الضوء ودخل كيقلب عليها بعينيه.. ما لقاهاش ودخل لبيتو كيشوفها عنداك تكون تما وهو يبانلو امينو مجبد حدا باب الحمام وكيلعب بشوالو وبانلو خيالها هي من مور الزاج جالسة فوق لاشاث وغير ضوء الحمام لي مشعول.. كمش جبهتو باستغراب وعيط بصوت غليظ.. \n\nبراء :امييينووو.. \n\nهز راسو امينو وناض عندو كينقز وينبح ويدور بيه وهو مزال واقف كيشوف فيه سمع صوتها من الحمام كتغوت.. \n\nتالاسين :جيييتي ادااااااك الجحمووووم.. مشي الله يعطيك الزحمة والعصمة وقلة لما خلاتهاااا يما... منييييين المصعور ديااالك هنا علااااش ما تقولاشيييي.. مخليني من صباح مولانا ويانا مقلزة فلحماااااااام.. حتاااا لبيوت ما عندهم بيبان فحال النااااس.. هادي دار ولا زرييييبة.. بااااغي تنتاااقم منيييي غير علمني بعدا.. مخليني لعشية كاملة ويانا مخشية هنا كون راه عوجني شي مصرفق بحالك.. الله ياخذ فيك الحق على هاد التقليزة لي عملتيلي.. سمعتيني اداك بو عاعا.. يانا بغيت ربي ياخذ الحق\n\nيتبع..."
  },
  {
    "id": "8",
    "title": "إرحموني الجزء التاسع",
    "desc": " بقى مبرق عينيه كيسمع فيها كتغوت ودعي وعقلها ايخرج من لحمام.. حتا طلقها بضحكة بلا ما يشعر حتا تغمضو عينيه وهبط عند امينو كيلعب معاه ويحكلو فشعرو ومزال صوت قهقهاتو كيتسمعو الشيء لي خلاها تضرب الطم كتسمعو..\n\nبراء :ياك الخايب ياك ههههه حبستيها فالحمام ههههه عبرتي عليها..\n\nتالاسين :(فتحات الباب كطل عليه غير من الشقة) كتشفااااااا.. فرحان بكلبك\n\nبراء:(هز راسو فيها وما جوبهاش وكمل لعبو مع امينو) شنو.. نخليوهم يباتو فالحمام هههه\n\nتالاسين :(خرجو عينيها) اوااااااعدي لا!!! براااااء عنداك تعملها.. راه طبت وانا جالسة هنا انهننننن عافاك شبرو\n\nضحك مع امينو ووقف ضربو بركلة خفيفة للمؤخرة ديالو وهو يمشي كيجري لسليلة ديالو ونعس فيها.. وهو هز راسو فيها وحط يدو فجيابو كيشوف فيها بطرف عين.. \n\nبراء :يله خرجي\n\nتالاسين :عنداك بمشي ينقز علينا عاود\n\nبراء :غير خرجي.. ما ايقيسكمش دابا\n\nخرجات كطل عليه بشوية بشوية حتا سلكات وخرجات كتجري من البيت شانقة على قطتها وهو يتبعها وبقى واقف فالباب موكي عليها بكتفو.. \n\nتالاسين :بفففف.. حشومة عليك والله.. دوزت لعشية كلها فالحمام\n\nبراء :(تبسم بسخرية) ههه ما يكونش عقاب رباني زعما؟؟؟\n\nتالاسين :(خنزرات) مزال كتشفاا!؟\n\nبراء :حاااشة.. مهم انا خاصني ندوش ونصلي.. نتي سيري الا فيك الجوع كولي\n\nبغا يقلب الدورة لبيتو وهي توقفو قبل ما يدخل.. \n\nتالاسين :صبر.. ما قلتيليشي شني عملت؟! ؟\n\nطلع فيها حاجبو ورجع قلب الدورة داخل لبيتو وخلاها هي واقفة كترمش فبلاصتها..زفرات ما عاجبها حال وقلبات الدورة للكوزينة.. \n\nخرج هو من بعد ما دوش وصلى.. جلس فالصالة كيرتاح.. بشورط وما لابس والو من لفوق كعادتو.. مولف هكاك ماشي كيقصدها.. ولكن فدارو هكاك مولف يلبس خصوصي فالصيف.. حط قدامو الكاميرات ديالو ستفهم.. وحط الماتريال باش كينضفهم من فرشات صغار ودي بانسو.. وماء خاص بيهم.. وبدا كيفتح فيهم ويمسح وينقي.. حتا كتم خارجة هازة طبسيل فيه زوج سندويتشات فيديها.. غير طلات عليه وهي تبلق عينيها ورجعات بحالها للكوزينة وجلسات كتنگر وما قاداش تهضر ولا تغوت حيث هي لي فدارو.. وجلسات حاطة الطبسيل قدامها فالصالة مونجي عاطية للباب بالظهر وكتاكل.. حتا كيتم دايز من حداها كيجر فرجليه بلحفى ووقف حدا الثلاجة كيجبد الماء يشرب.. وقفاتلها وخرجو عينيها وقلبات وجهها للجنب كتكح ووجهها حماااار.. وهو كيشوف فيها بنص عين ما مسوقلهاش.. جبد القرعة وقرب كيشوف فيها هز الكاس من فوق الطبلة فين جالسة وعمرو.. \n\nبراء :(بابتسامة جانبية) تشربي؟! \n\nحركات راسها بلا وهي حانياه.. شرب هو وجلس قبالتها وجر الطبسيل لعندو هز السندويشة الثانية كياكل وكيطلعها ويهبطها ويتبسم وهي كتاكل ما هزاتش فيه الراس..\n\nبراء :علاش معكسة؟!؟ (عض من السندويش) \n\nتالاسين :(هزات راسها ورجعات قلباتو) اححم.. ما معكساشي\n\nبراء :لا معكسة وراسك قاصح\n\nتالاسين :(هزات راسها كدور فعينيها وتعوج فمها)\n\nبراء :ياك هضرت معاك.. ياك جيت وقلتلك ما اتقديش على العيشة بوحدك.. قلتلك يله معايا!! وفلخر شنو؟!؟ فلخر وقفتي على هضرتي وجبتيها غير فراسك..\n\nتالاسين :باش بغيتيني نعرفوم نصابة.. يانا بغيت نشري دار عااادي فحالي فحال الناس.. ساعة زهري فحال ديما ملاقيني غير ببنادم ما كيسواشي..\n\nبراء : راه نتي لي مزالة ما عارفة واالو فالدنيا.. عمرك ما گاليزيتي حتا ورقة هي لخرة غادة تكاتبي وتبيعي وتشري.. دوزتي سيمانة ما كملاش بوحدك شوفي شنو وقعلك..\n\nتالاسين :(مكمشة فمها ما رضياش) شني بغيتيني نعمل الا هما صدقو ولاد لحرام مطرقين..\n\nبراء :نتي ما عندك ما ديري.. انا لي كان خاصني ندير ونهرك بزز منك ونجيبك.. ساعة راهم قالوها.. لي كيتسحر مع لبراهش كيصبح فاطر\n\nتالاسين :برهووووشة؟! دابا يانا برهوشة؟!\n\nبراء :(كياكل) ومالك كبرتي عليها.. مزالة برهوشة\n\nتالاسين :واش عارف شحال عندي من عام!\n\nبراء :شحال؟\n\nتالاسين :راه تسعطاااااااااش لعام\n\nتبسم بسخرية وهو كياكل وشاف فيها بنص عين فحال الا كيقولها راك واخة هكاك مزالة برهوووشة ورجع كمل ماكلتو وخلاها كتقلا فسمها.. زفرات وهزات راسها فيه وكتغاضى تشوف فجسمو او تحقق فعينيه بزاف.. \n\nتالاسين :دابا قولي شني عملت؟!\n\nبراء :فاش؟\n\nتالاسين : ياك قلتيلي اتحل القضية\n\nبراء :شمن قضية!! اممم هاد سندويش مزيون\n\nتالاسين :(ساطت) فالقضية ديالي\n\nبراء :ااااااه زعما تقوليبة لي قولبوك ههه\n\nتالاسين :(كتحك فسنانها) اه فالتقوليبة لي قولبوني\n\nبراء :هضرت مع واحد صاحبي عميد.. هو ايتكلف\n\nتالاسين :وزعما يجبروم؟؟ يرجعولي فلوسي؟!\n\nبراء :هما ايلقاوهم ايلقاوهم.. ولكن فلوسك ما نضمنلكش\n\nتالاسين :وعلااااش\n\nبراء :الا كانو خسروهوم وما عندهم منين يجيبوهوملك غير نساي لفلوس.. حيث البوليس فهاد الحالة ما يقدرو يديرو والو.. والقاضي حدو ايزيدهم شي شهورة زايدين دالحبس وصافي\n\nتالاسين :كضحك ياك؟!؟ شني دابا انا فلوسي بااح؟! مشات على عيني عجاجة\n\nبراء :ما عرفت.. مهم تفائلي ما عرفتي هههه\n\nتالاسين :دابا علاش كضحك نتينا.. عاجبك الحال.. كتقول حو فيها ياك.. بردلك قلبك عليا..\n\nبراء :الا قلتلك لا انكون كنكذب هههه حيث ديييما نيتي كتغلب سبحان الله ههه\n\nتالاسين :(كتعض على فمها) اه.. مزيان.. مزيااان تشفى.. خود راااحتك.. يانا لي ماجة حتا لعندك.. اما كون مشيت نسعى ولا هاد الحالة\n\nبراء :نقصي شوية من هاد عزة النفس لي فيك والتعفااار.. حيث هما لي داروهالك.. كون من لول سمعتي الهضرة كاع ما نوصلو لهاد لحالة.. هادشي ناشف.. تشربي شي عصير\n\nناض وقف عطاها بظهرو غادي جيهة الثلاجة كيحرك فكتافو وعضلات ظهرو كيتحركو معاه وهي تغمض عينيها وقلبات وجهها لجنب كتزفر.. \n\nبراء :سولتك.. تشربي\n\nتالاسين :لا.. ما خاصنيشي\n\nبراء :حسن.. اصلا ما بقاش بزاف وما فيا لي ينوض يعصر\n\nخنزرات فيه وهز هو كاس كيكب فيه العصير لي باقي.. \n\nتالاسين :دابا نتينا هايدا كتبقى مسفح.. ما عندكشي لحوايج ولا\n\nبراء :لا عندي.. بلحق كيقنطوني فالدار\n\nتالاسين :ايوا واخة كيقنطوك.. عمل غير بحساب بلي كاين معاك الزايد فالدار.. راعي شوية\n\nبراء :(كيتقدم جيهة الطبلة) شكون هاد الزايد..؟؟ (دار شاف فمينوشة لي كتاكل حتا هي فالارض) زعما مينوشة..؟؟\n\nتالاسين :(عقداتهم) يانا ما عجبتكشي\n\nبراء :علاش نتي خاصني نراعيلك.. نسيتي ولا نفكرك.. راكي مدامتي (غمزها).. لي مزوجين راه حتا هاد الشورط ما كيلبسوهش.. ديريها فبالك \n\nتبسم بسخرية وهبط على الكاس دالعصير كيشرب فيه وتم خارج وهو يرجع هز السندويش لي بقى وشاف فيها وهي مخننننزرة اطرطق وهو كيلعب معاها باابارد \n\nبراء :يعطيك الصحة..امدام هههههه\n\nخرج كيضحك وخلاها هي كتقلى فبلاصتها وتغزز فشفايفها وتعض على سنانها وهزات راسها وتبعاتو..\n\nناضت خرجات تبعاتو لقاتو موكي طالق رجليه وحاط رجل على رجل وحاط الطبسيل فحجرو والكاس فيديه كيكمل الماكلة والكاميرات مزالين فوق الطبلة.. جلسات قبالتو وهو شاف فبها بالجنب ورجع كمل ماكلتو..\n\nتالاسين :مزيان منين جبدتي هاد سيجي.. راه خاصنا نعرفو كيفاش وقع حتا وقع وتزوجنا..يانا والله مزالة ما متيقة..حيث والله ما بغات دخلي لعقل.. كنا ما علينا ما بينا حتا جبرنا راسنا مزوجين ولا يانا ولا نتينا ما عندنا خبار!!! راه والله حتا لحماق هذا\n\nبراء :مزال ما عرفتو.. بلحق انعرفو..\n\nتالاسين :شكون يكون فنظرك.. شكون هذا لي يقدر يعملها؟!؟ وكيفاش عملها وعلاش اصلا؟ \n\nبراء :ما عرفت.. بلحق كلشي انعرفوه.. يبان يبان.. واخة ما خلا حتا اثر موراه ولكن نشدو نشدو..\n\nتالاسين :اجي.. مشيتي المحكمة!! ما سقسيتيشي؟! اولا لعدول لي زوجنا ما يكونشي عارف شكون زعما!! حنا ما عارفينشي وما فخبارنا والو.. يعني ياااا زواج مزور ياااا شي حد يمكن خلانا نسنيو على شي ورقة خاوية \n\nبراء :(مزال عاطيها بالجنب كياكل) الزواج ماشي مزور.. حقييقي.. والقضية دورقة خاوية ما نضنش.. ما تنسايش التصاور.. \n\nتالاسين :علاش زعما؟ ما يكونوش فوطوشوب؟! \n\nدار شاف فيها مصغر عينيه وحط الكاس وتجلس عليه.. \n\nبراء :مزالين عندك؟ \n\nتالاسين :اه.. مزالين\n\nبراء :جيبيلي تيلي نشوف\n\nتالاسين :واخة.. صبر\n\nناضت جبدات تيلي من صاكها ومداتولو وجلسات كتشوف حداه محتافظة بمسافة بينها وبينو وريحة باندوش والشمبوان مزالة عاطية منو.. بقى هو كيبقشش لدقائق وفلخر حط تيلي من يدو.. \n\nبراء :ماشي فوطوشوب\n\nتالاسين :مأكد؟! باش عرفتي؟ \n\nبراء :راه خدمتي هادي يمكن\n\nتالاسين :بففففف وا لعجب هذا؟!؟ كيفاش هادشي.. حق الله حتا غادي نحماق.. كيفاش تزوجنا وتصورنا وبلاغوب والكوستيم ولا يانا لا نتينا عاقلين.. واخة نكونو سكرانين\n\nهز راسو فيها عاقد حجبانو وهي شافت فيه باستفهام وفلخر طلعات معاها وحركات راسها بالنفي.. \n\nتالاسين :لا ما يمكنشي.. لا اواعدي؟! \n\nبراء :وعلاش لا\n\nتالاسين :زعما سكرونا😨\n\nبراء :يمكن ماشي شراب.. مهم شربونا شي حاجة.. هذا اكثر حل منطقي بانلي فهاد الساعة\n\nتالاسين :اواعدي.. وعلاااش.. شمن ربح عندوم\n\nبراء : وباش انعرف انا.. فاش نعرفو شكون نعرفو علاش\n\nتالاسين :وكي انعملو نعرفوهوم؟ \n\nبراء :نعرفو نعرفو.. \n\nتالاسين :ايوا ومن هنا لتما شني انعملو\n\nبراء :شنو بغيتينا نديرو\n\nتالاسين :بففف.. ما عرفت.. واجي بعدا هاد صاحبك ايطول عاد يجبر هاد خياتنا\n\nبراء :ما عرفتلو.. \n\nتالاسين :(حمضات) بففف روينة هادي.. ويانا انبقى هايدا دابا\n\nبراء :(طلع حاجبو) علاش مالك.. \n\nتالاسين :وراه ما يمكنشي نبقى جالسة هنا بلا موجب شرع.. خاصني نشوف شي حل لراسي\n\nبراء :(عبس) جرا عليك شي حد.. \n\nتالاسين :لا بلحق راه ما يمكنشي نبقى هايدا.. خاصني نشوف شي حل.. شو يانا كنتسنى تجيني شي كوموند فحال ديما ولا يانا انشوف شي ممون حفلات نخدم معاه ولا شي ريسطو.. مهم فاش ما كان.. غير نجمع شي بركة باش نقدر نكري ونزطط راسي وديك الساعة نمشي فحالي.. ما نبغي نثقل على حد\n\nبراء :(حط يدو تحت ذقنو مطلع حاجبو) دابا شكون لي هضر معاك ولا قالك شي حاجة \n\nتالاسين :بلااا ما تقول.. شني بغيتيني نبقى حياتي كاملة هنا.. \n\nبراء: دابا نتي مزال ما بغيتي تحشمي..ما شفتيش شنو وقعلك بسباب هاد النفس الخاوية.. \n\nتالاسين :(كدور فعينيها) ولكن دابا تعلمت.. ما يعاودوشي يعملوها بيا\n\nبراء :لواه الزعتر.. شوفي بلا ما نبقاو نهضرو بزاف.. ديك المرة غلطت وخليتك وهاحنا شفناك شحال طفرتيه.. هاد المرة ما انخليكش تخرجي من هاد الدار غير تهناي.. ما عندك فين تمشي\n\nتالاسين :شني هوااااااا؟! ما تخلينيشي..واش بزز\n\nبراء :اه بزز حيث نتي ماشي دلخاطر\n\nتالاسين :وبشمن حق\n\nبراء :(وكى ظهرو لور كيحك فنيفو) الحق كلو عندي.. راكي مراتي واش خاصني كل مرة نفكرك\n\nتالاسين :نتينا شفتك ثيقتيها وجات معاك.. كل ساعة مراتي مراتي.. واش حتا هذا كيحسبوه الناس زواج\n\nبراء :اه.. بالشرع والقانون نتي مراتي دابا.. بغينا ولا كرهنا.. واتجلسي هنا.. فدار راجلك حتا تكمل هاد العامين\n\nتالاسين :من نيتك؟!؟ \n\nبراء :اه من نيتي.. شفتيني كنضحك\n\nتالاسين :ايوا راك كتحلم\n\nبراء :واخة دابا نشوفو\n\nتالاسين :ايوا واخة دابا نشوفو.. نهار نخرج حبسني\n\nبراء :ما انحبسكش.. نتي اتخرجي فيما بغيتي وفاي وقت بغيتي.. عيشي حياتك كما كنت عايشاها.. ولكن اتخرجي وترجعي لهنا.. لدارك\n\nتالاسين :داري!! ههههه والله حتا عشتي الدور.. \n\nبراء :ما عنديش مع الهضرة بزاف.. (تكسل) اااااه جاني نعاس.. تصبحي على خير(ناض) \n\nتالاسين :راه ما انبقاشي هنا\n\nبراء :(عطاها بالظهر غادي وكيهضر) اممم دابا نشوفو\n\nتالاسين :اجي بعدا فاين ماشي!! فاين انعس يانا؟؟ \n\nبراء :نعسي فما بغيتي.. راه كاين زوج بيوت لهيه ختاري لي عجبك.. (تبسم كيضحك عليها) ولا معجبوكش وبغيتي تنعسي حدا راجلك مرحبا هههه\n\nتالاسين :شو نتفاهمو.. ما تبقاشي تضحك معايا هاد الضحك الباسل\n\nسد فمو مزير عليه حابس الضحكة ودار حركة بيديه فحال الا سورت فمو وهو كيتبسم من لتحت لتحت.. وهز يدو عطاها تحية عسكرية وغمزها وقلب الدورة كيضحك ومخليها كتغذذ موراه..\n\nدخل لبيتو.. تبسيمتو مزينة وجهو.. يمكن زواجهم كان اغرب زواج.. ما عارفش كيفاش وعلاش وفوقاش.. ولكن ما قادرش يكبح فرحتو.. جانب منو كيقولو بلي هذا لمكتاب او ربي نصفو ونصف حبو ليها.. زواجهم اه خلقلهم مشاكيل وخلا العائلة تبرا منهم ولكن عارف بلي غمامة وادوز.. هو ما يفرط فيهم وهما ما يفرطو فيه.. وشحال ما طال زمان اتبان لحقيقة ويبان شكون مور هاد لفعلة.. بينو وبين راسو ما كرهش يعرف هاد الشخص باش يشكرو اولا عاااد يحاسبو ثانيا.. حيث بالنسبة ليه هادي معجزة الاهية وتحققات.. وهو فوض امرو لله من زماااااان وخلاه هو يتصرف.. وفعلا.. \"فلسوف يعطيك ربك فترضى\" (صدق الله العظيم)..\n\nوهاد ليلة شكون فحالو.. حبيبة قلبو ناعسة فدارو تحت سقفو.. ونفسها كتسارا معاه فنفس الدار ما كيبغيش يبين ولكن هو راه قلبو كيشطح ساااالسا بالفرحة بلاااا هواه.. \n\nترمى فبلاصتو على طولتو جا مزدوح.. هز تيلي ديالو من فوق لكوافوز حداه.. وطلع التصاور ديالو هو وياها فتيلي ديالو.. وبدا كيتبسم حيث سيفطهم قبايلة فاش كان كيبقشش فتيلي ديالها.. هو ما كان بيه يعرف لا فوطوشوب ولا والو حيث دييييجا نهاار عرفو بزواجهم باه قلبهم واش فوطوشوب ولا لا وعرفهم حقيقيين.. هو كان باغي التصاور وما باغيش يقولها سيفطيهوملي.. ضحك على راسو وجلس كيتفرج فتصاورهم.. كيقرب وجهها ويرجع يبعدو.. وفكل صورة كيتأمل لدقائق وهكاك بقى حتا نعس.. \n\n🎗️🎗️🎗️🎗️\n\nمعجزة الاهية..✨\n\nقدرة ربانية..✨\n\nهبة سماوية.. ✨\n\nاختارو اي اسم شئتم فكلها تليق بزواجي انا وهي.. ✨\n\nهذه كانت هدية اخلاصي لحبي وثقتي بخالق البشرية..✨\n\nفوضو اموركم له.. فأنتم لا تعلمون كم يحب الله المخلصين..👌✨\n\n🎗️🎗️🎗️🎗️\n\nشدات بلاصتها حتا هي من بعد ما بدلات عليها ببجامة سروال وتيشورط.. تكات كتشوف فالسقف وكتفكر فحالتها.. فين داياها الدنيا.. شنو مزال كيتسناها.. شحال من صدمة مزالة جاية فالطريق.. علاش زعما وقع معاها هاكة.. وشكون لي دار فيهم هاد الحالة.. وعلاش!!! فاش كتبقى تفكر فهادشي كيضرها راسها وكتشدها الدوخة حيث فعلا من اغرب الحاجات اللي يقدرو يوقعو للواحد.. كيفاش اتكون حالة سعد دابا.. وكي ايكونو فالدار.. توحشاااااتهم وبزااااف ومقصحة من جيهتهم.. ما بقاش فيها راسها قد ما بقى فيها نظرتهم ليها وكيفاش رجعو كيشوفو فيها.. تنهدات هازة هم ثقيل.. تقلبات على جنبها وغمضات عينيها باغة تنعس وما تفكر فوالو..\n\nصبح عليهم الصباح.. وما حلات عينيها غير على الشمس لي ضربات فيها وريحة القهوة لي عمرات الدار.. كاع داك النشاط والهمة لي كانو فيها والسيستيم لي كانت متبعة تخربق.. ما بقات لا كتريض لا كتفيق بكري.. حدها تفكر فلمصائب لي كينزلو عليها.. ناضت كتحك فعينيها دايخة وكتكسل.. لبسات فرجليها وتمات خارجة معمشة متبعة ريحة القهوة منين جاية وعينيها مزالين منفوخين ومجبدين بالنعاس.. حتا وقفات عليه فباب الكوزينة.. عاطيها بالظهر كيوجد لفطور وحاط لكاصك فوق راسو كيتموسق ويدندن وريحة القهوة كتفتح النفس على الصباح.. لابس شورط احمر وتيشورط رمادية وشعرو باين فازك.. مينوشة فقنت كتاكل فطبسيلها.. وامينو فقنت اااخر حتا هو وماكلتو قدامو وما قادرش يقرب من مينوشة وبراء محلف فيه.. مع الدورة لي دار باش يحط الطباسل فوق الطبلة كيلقاها واقفة فبلاصتها كترمش فيها.. طلعها وهبطها وتبسم.. كانت اول مرة يشوفها وهي فايقة من النعاس.. عينيها المنفوخين.. فمها الناشف.. حوايجها لمخربقين.. شعرها لمشنتف.. جاتو حلوة فطلتها الصباحية وهي يله فايقة.. \n\nزول لكاصك على وذنيه وتبسم كيحاول يخفي اعجابو بيها.. \n\nبراء :صباح الخير\n\nتالاسين :(جوباتو بصوت مبحوح بالنعاس) صباح النوووور.. ااااه(حطات يديها على فمها كتفوه) \n\nبراء :(تبسم كيقضي شغالو فاش سمع نبرة صوتها الجديدة عليه فهاد الصباح) نعستي مزيان\n\nتالاسين :وي الحمد لله .. معاش فقتي؟ \n\nبراء : بكرييي.. ترينيت وجيت\n\nتالاسين :بففف سعداتك.. انا شحال ما ترينيت تخربقلي سيستيم كامل\n\nبراء :ولا عليك من دابا لفوق نبقاو نترينسو بجوج\n\nتالاسين :(شافت فيه بطرف عين وبدلات الموضوع) خلي عليك يانا انغسل وجهي ونجي نعدل فطور\n\nبراء :نوووووب.. لفطور انا لي انصاوبو.. وباش نتفاهمو من دابا.. من هنا لفوق لفطور عليا.. لغذا عليك.. ولعشاء نتعاونو عليه.. شنو بانلك\n\nتالاسين :راه يانا ما انبقاشي جالسة هنا\n\nبراء :(قلب وججهو فيها) سيري غسلي وجهك واجي.. سيري\n\nتالاسين :اوك.. والقهوة ديالي.. \n\nبراء :(قاطعها) بلا سكر.. عارف\n\nتالاسين :(بلقات عينيها فيه كترمش مستغربة) باش عرفتي\n\nبراء :كنعرفك عليك بزاااااف.. مهم سيري نتي غسلي وجهك واجي باش نفطرو\n\nبقات غير كتشوف فيه ورجعات قلبات الدورة ودخلات لبيتها دوشات من لي غيكل باش تقدر تصلي.. وخرجات صلات وبدلات عليها تيشورط ابيض عادي دخلات نصو فسروال دجين مفتووووح وجمعات النص فشعرها وخلات الباقي مطلوق.. وخرجات عندو لقاتو حط كلشي على الطبلة وكيتسناها..\n\nجلسو كيفطرو ساكتين.. هي ما نطقات وهو هكاك.. غير العينين لي كيتحركو ومرة مرة كيتلاقاو.. جو غريب.. كيخليك توتر.. خصوصي هي لي غير كدور فعينيها.. هزو راسهم شافو فبعضهم ملي سمعو صوت الصوني دالباب وناض وقف.. \n\nبراء :كملي فطورك.. هانا انفتح\n\nخرج هو من الكوزينة وحطات كاسها دالقهوة حتا هي وتبعاتو تشوف شكون.. يله خرجات من الباب دالكوزينة ووقفات وسط الصالة.. وهي تبانلها رؤيا داخلة من الباب.. ودافعة رقية قدامها فكرسي حيث ما بقاتش كتقدر على لمشي بزاف.. شافت فيهم وخرجو غينيها وسرطات ريقها ما عرفات ما دير.. وهزات عينيها فبراء لي موراهم كيسد الباب وعاقدهم ومكمش جبهتو.. رجعات شافت فيهم لقات رؤيا كطلع فيها وتهبط بنص عين.. \n\nتالاسين :(سرطات ريقها) خالتي!!!!! \n\nرؤيا:(شافت فيها وقلبات وجهها وبنبرة. جافة نطقات) سلام عليكم\n\nتالاسين :(تزيرات) لباس عليك\n\nرؤيا :الحمد لله\n\nجلسات رؤيا فالفوطوي مخنزرة ورقية بجنبها فوق الكرسي كترمش وتشوف فيهم.. \n\nتالاسين :يما.. لاباس! \n\nرقية :(تبسمات فوجهها) لباس ابنتي.. ونتين\n\nتالاسين :(تبسمات براحة فاش ضحكاتلها وقربات باستلها راسها) لباس الحمد لله\n\nجلس براء كيشوف فيهم وساكت وهي بقات واقفة باغة تسلم على رؤيا وما زاعماش وفلخر رجعات لور.. \n\nتالاسين :تشربو شي حاجة! تشربو القهوة ها هي كاينة\n\nرؤيا :ما بغينا والو\n\nرقية :جيبلي انا شي كويس يرضي على بنتي\n\nتالاسين :واخة هي لولة\n\nرؤيا :(شافت فرقية) يماااااا! \n\nرقية :مالك.. ياك لباس.. ما نشربوش الئهوة.. راه الئهوة دالصباح ما كاينش ما حلا منها.. (شافت فبراء) وعاااد الا كانت من يدين الغنضور ديالي وهو لي صايبها ههه كيصرعها\n\nبراء :(ضحك) هههه انااااا لي صايبتها ارؤوش\n\nرقية:ايوا على هاد لحساب غير اااتيني بيها ابنتي\n\nتالاسين :هي لولة(مشات كتجري للكوزينة)\n\nرؤيا :زفرات من مناخرها\n\nرقية:مالك نتين غير كتسوط.. عندك طرطئ \n\nرؤيا:ماشي هادشي علاش جينا \n\nرقية :انا جيت نشوف وليداتي لي توحشتهم.. شوف نتين علاش جيتي.. شغلك هداك\n\nرؤيا :يااااااك ايما\n\nرقية:ييييييه.. براء اولدي اجي عاوني نوئف نجلس حداك\n\nبراء :هي لولة\n\nناض وقف كيضحك معاها وهي كتقلي سم لرؤيا بعينيها لي كتفقص فبلاصتها.. حيث جاية وجايباها معاها على اساس واخذين منهم موقف.. ساعة قولباتها فلخر.. حنى براء هزها بين يديه كي الكمشة وهي ضحك حشمانة.. \n\nرقية: فكرتيني فالهينوون الله يعطيك شي خير ههه\n\nبراء :(تبسم) فكرتك فالمرحوم ههه\n\nرقية:ايييه حتا هو كان هاكة كيهزني فصغري (كتقولها وحشمانة) ههه الله يرحمو ويوسع عليه\n\nبراء:اميين يا ربي ههه\n\nجلسها حداه وجلس حتا هو ورؤيا قالبة وجهها كتزفر ورقية كتميق فيها عينيها وبراء غير كيتبسم..حتا جات تالا هازة بلاطو فيديها فيه كاس دالقهوة وحطاتو قدام رقية وجلسات كتشوف فيدها وتلعب بصباعها وكتشوف بنص عين فرؤيا حابسة البكية.. \n\nبراء :ايوا الواليدة.. صافا! \n\nرؤيا :(مكمشة فمها) علاش نتوما خليتو فيها شي صافا؟! \n\nبراء :(طلع حاجبو) شكون حنا! ؟\n\nرؤيا:(شافت فتالا بطرف عين) نتينا وديك خيتي\n\nتالاسين :(شداتها البكية) \n\nبراء :ديك خيتي ما عندها سمية؟؟ \n\nرؤيا :(تجلسات مقادة كتشوف فيهم بزوج) دابا غير قوليلي.. شهاد العملة عملتو!! شني رونتو!! ماشي حشومة عليكم لا نتينا لا هي!! عارفين على روينة ناضت بسبابكم ولا لا!! علاش عملتو هايدا غير فهموني!! منين كنتو باغين بعضكم قولوها.. والعيب والعار الا ما عملنالكم احسن عرس ونزوجوكوم بالهمة والشان!! بلحق شني عملتو نتوما هااا!! مشيتو زوججتو من مورا ظهرنا.. ومخليينا فحال لحمير كنوجدو لعرسها هي وسعد.. ماشي حرام عليكم!! ماشي هايدا ربيتكم يانا!! \n\nبراء :دابا واش لي قلناه نعاودوه.. واا راه قلناالكم ما تزوجناااش.. ماشي حنا.. راه حتا حنا ما عرفنا هادشي منين خرجلنا.. \n\nرؤيا :(بسخرية) اه تيقتكم!! منين حصلتو حصلتو غير اعتارفو وبركة ما تنكرو وتزييدو تغرقو راسكم.. غير اجيونا نيييشان وقولو لي كاين وبركة ما تستحمرونا.. ولاااهيلا.. قالك ما عارفينشي.. وشكون لي ايعرف يانا!!!\n\nبراء :شوفي الواليدة بغيتو ثيقو ثيقو.. ما بغيتوش نتوما تعرفو.. لا انا ولا تالا عندنا خبار بلي وقع.. هاديك لعبة لعبها شي حد معانا ولكن كيفاش وعلاش مزاال ما عرفنا..\n\nتالاسين :(حابسة لبكية) اه والله اخالتي.. كما قالك براء.. حنا والله ما عملنا شي حاجة وحنا بيدنا ما عرفناشي حتا كيفاش زوجنا والله القسم..\n\nرؤيا :دابا نتوما جالسين كطنزو عليا!! كيفاش زوجتو وما عارفينشي كيفاش.. راه هادشي ما كيدخلشي لعقل..\n\nبراء :ما عارفينش كيفاش ولكن هادي هي لا فيغيثي.. ما كذبنااش عليكم ونتي عاارفاني مزياان الواليدة.. ماشي شماتة وما عنديش مع تخرويض.. كون كنت باغي نتزوج بتالا انتزوجها بخباركم ما انجيش ونتزوجها بتخبية.. ما هما لا فعايلي ولا تربيتي..وحتا تالا نتي عااارفاها مزياااان ومربياها على يدك وعاارفاها شكتسوى.. ولكن انا ما نلومكومش انا وشكيت فراسي فاش شفت لاكط والتصاور ولكن راه ماشي حنا.. حنا براسنا حتا لداك النهار عاد كسبنا لخبار\n\nرقية:(حاطة يديها تحت ذقنها الموشوم) كيفاش زعما؟؟ دابا هي ماشي كانت غادي تزوج بسعد وفلخر تنادم معاها لحال ولئات راسها كتبغيك ونتين كتبغيها وئلتو نتزوجو ونحطوهوم ئدام الأمر الوائع فحال داكشي دالافلام\n\nشافو فيها كاملين مبهوضين.. ما عرفو يضحكو ولا يسكتو.. هما فين وهي فين..\n\nبراء :(ضحك على سذاجتها) ههه لا ارقية ماشي فحال داكشي دالافلام\n\nرقية:(ميقات فيه) ايوا كيتك بلكواااوي.. انا ئلت يااا سعدي يا فرحي بالغنضور ديالي خرج فيهم خرجة دالابطال.. ونتين صدئتي غيييير مدرم..\n\nرؤيا :من نيتك ايما!!! حنا فين ونتينا فين!! فعاوط ما دور فيهم جالسة كتزينلو! \n\nرقية:وشبغيتيني ندير.. نجلس نويل ونرفد لهم على اخر ايااامي.. لا لا الحبيبة.. رفدوه نتوما لي مزالين صغار.. اما انا ما نزيدهم غير الله يبارك والله يسخر.. راه ديك نهار كنت باغة نزغرت غااااا حشمت وجاتني ماشي ساعتها.. وبيني وبينك اصلا ما كانتش راشئالي على زواجها بسعد.. ولكن ربي كرييييم سمع لدعاوي ديالي وجمعهم\n\nرؤيا :دابا نتينا عاجباك هاد الحالة ايما!! عاجبك هادشي لي وصلنالو.. العائلة ترشات وكل واحد فين هاز فقلبو.. وشامة لي تقهرات وولدها لي حالتو رجعات حااااالة.. ما بقى ياكل ولا يشرب ولا ينعس وغير حابس راسو عاجباك حالتو!! \n\nرقية:ما عاجبانيش.. مالي ميتة لئلب!! راه حتا انا بئااااا فيا سعد وبئااااو فيا ولادي كااملين.. ولايني نكذب الا ئلت ما فرحتش..شنو بغيتيني نكذب!! على اخر يامي نكذب ونرجع كذابة!! \n\nرؤيا:لا حاشة.. ما تكذبشي.. حشومة\n\nرقية:ايوا هكاك.. دابا شرحلنا هاد الئضية كيفاش تزوجتو وما عارفينش\n\nبراء :كما سمعتي.. شفتي نهار عرفتو نتوما بلي تزوجنا عرفنا حنا.. ولكن كيفاش الله اعلم.. \n\nرؤيا :وا زوينة هادي.. واخة تكونو مقرقبين.. دابا نتوما بغيتونا نثيقو هاد الهضرة\n\nتالاسين :والله ما كنكذبو اخالتي والله القسم.. نتينا كتعرفني.. كتعرفني كنكذب؟! ؟ والله ما عارفين كيفاش!! وحق الله\n\nرؤيا :(عقدات حجبانها بتشكيك) واش باغين تحمقوني.. راه هادشي ما كيدخلشي لعقل! \n\nبراء :عاارفينو ما كيدخلش لعقل.. ولكن راه ما كنكذبووش.. ياك لحلوف وحلفناه.. وشي حاجة كثر من الله راه ما كايناش\n\nرقية:واش حجاية هادي! \n\nبراء :(كضحكو) ههه اييه وا فكيها \n\nرؤيا :وا هااادي وحدة ههه.. واش عارفين هادشي لي كتقولو ولا لا!! راه ما كيدخلش لراس\n\nتالاسين :(ناضت جلسات حداها ودموعها بداو يهبطو) عافاك ثيقيني اخالتي اههئ انهنههئ راه والله ما كنكذبو راه والله ما عارفين.. والله ما حنا لي عملناها اههئ انهنههئ نتينا كتعرفيني واش يانا نعمل هادشي!! عافاك ثيقيني اخالتي عافاك اههئ اهئ اههئ \n\nبراء :(خنزر ما عحبوش الحال تبكي) \n\nشافت فيها رؤيا كي كتبكي وتشهق وترغبها اتحماق.. وكاع ديك القهرة لي كانت فيها خرجاتها.. وهما يغرغرو عينيها معاها.. وبقات كتشوف فيها ولوخرا كترغب فيها وتحلف بلي ما عارفة شي حاجة.. حتا حن قلبها بلاااااا هواها وجراتها عندها كتسكت فيها وتبكي معاها.. \n\nرؤيا :صافي ابنتي صافي.. ما تبكيشي.. مكتاب الله.. حتا واذا زوجتو بخااطركم ما عندنا ما نعملو لي عطى الله عطااااه.. صافي غير سكت. \n\nتالاسين :(زيرات عليها) والله ما عارفين اخالتي اههئ اهئ والله ما عارفين.. حق الله اهههئ عافاك سمحيلي اخالتي عافاك اهههئ اههئ والله ما عملتا والله اهههئ اهء اهء..\n\nرؤيا :(كتهزلها الشعر على جبهتها وهي معنقاها) الله يسامح ابنتي اههئ اهئ وا صافي غير سكت بركة من لبكى.. صافي احبيبتي صاافي\n\nرقية:اويييلها.. اديك لهبيلة مسح دموعك.. راك عروسة جديدة زعما!!!!\n\nعنقاتها كتسكت فيها وطبطب ورقية كتسكت فيهم بزوج و براء غير ساكت وكيشوف فبهم بزوج ما حامل حتا وحدة فيهم تبكي..واخة فرحان حيث تصالحو.. هكاك بقاو حتا شبعات منها عاد هزات راسها كتمسح دموعها ووجهها حمر وتقاد شعرها.. \n\nرؤيا :مشي غسل وجهك واجي\n\nتالاسين :واخة\n\nمشات كطير غسلاتو ورجعات جلسات حداها فرحانة وجلسو كيحاولو يفهمو هاد لحجاية خلاتها رقوش.. وحرام ولا فهمو شي لعبة.. منين ما جاوها ما كتفك.. حريييييرة محرحرة ما فهمولها راس من رجلين.. \n\nرؤيا :ودابا شني اتعملو!!! \n\nبراء :شغانديرو.. ها حنا كنقلبو حتا نلقاو شكون موراها\n\nرويا:لا زعما شني اتعملو فزواجكم\n\nبراء :(شاف فتالا) زواجنا هاد ساعة مكملين فيه.. حيث ما يمكنش نطلقو واخة نبغيو\n\nرؤيا :وعلاش ما يمكنش! \n\nرقية:وعلاش نتوما طلئو اصلا! \n\nبراء :واخة نبغيو ما عندنا كيفاش.. العقد دالزواج فيه شرط انه ما يمكنلوش يتلغى الا من بعد عامين\n\nرؤيا :اواعدي!! \n\nرقية:(ضحكات) ربي ربي ههه.. ضحكاتلك ليام اوليدي ههه\n\nتالاسين :بلحق واخة هيداك.. زواجنا ماشي بصح..يانا كنفتش غير على شي خدمة ونمشي نكري بوحدي.. وحتا تكمل عامين ونطلقو وصافي\n\nبراء :(خنزر فيها) \n\nرؤيا :تعيش بوحدك!!! من نيتك.. نتينا اتبقى هنا قالاك.. اتبقى مع براء حتاااا وكان يرطاب عمك ونعرفو هاد لحريرة كيفاش وقعات وديك الساعة رجع للدار.. اما باش تعيش بوحدك هادي هي لي عمرها تكون.. من نهار خرجتي ويانا لي مصبرني ومهنيني عليك هو بلي راكي مع براء حيث عارفاه ايرد بالو عليك..\n\nتالاسين :بلحق يانا ما كنتشي معاه\n\nرؤيا:(قوصات حجبانها) وفاين كنتي؟؟ \n\nتالاسين :كنت فالاوطيل\n\nبراء :(تبسم بسخرية) اه كانت فالاوطيل وبغات تمشي تشري دار وقولبوها وخداولها فلوسها\n\nرؤيا :كيييفاش.. اواعدي؟؟؟؟؟ \n\nرقية:اوييييييلها..كيفاش وئعلك!!! \n\nخنزرات فيه وهو يعقد حجبانو كيشوف فيها بتحدي.. \n\nرؤيا :كيفاش وقع.. شرحولي هادي عاود\n\nتالاسين :والو اخالتي.. بلا ما تحمق راسك \n\nرؤيا :هضر برة ما تمرضني.. شني وقع معاك\n\nتالاسين :(شافت فيه معصبة) بفففف اوك هانا انقولك.. \n\nبدات كتعاودلها القصة من طاق طاق حتاااا لسلام عليكم ومرة مرة تميق فيه عينيها حيث فرشها قدامهم واخة هو بلعاااني دارها حيث عااارفها ما كتسمعلوووش ولكن كتسمع ليهم وخاصة رؤيا..\n\nرؤيا:اواااااعدي.. داااوهوم دابا😨\n\nتالاسين :(بحسرة) وي.. خدااوهم\n\nرقية: طررررر يااا وليدي طررر..خطييييية ابنيتي.. خطيييييية ولي جا يضحك عليك\n\nتالاسين :ويانا باش عرفتوم ايما هاء\n\nرقية:ديك السااااع علاش غادة نتين تشري ولا تكري اصلا..ياك دار رااجلك كاينة.. علاش غادة تحنئز حتا جبتيها فراسك\n\nرؤيا :ما كذبااتشي عليك.. علاش ماشة تسكن بووحدك ودار براء كاينة.. شني فيها الا جلستي معاه.. اياكلك\n\nبراء :(شاف فيها بابتسامة سخرية وغير ساكت )\n\nتالاسين :(حنات راسها) لا.. ولكن ما يصلاحشي نجلس معاه\n\nرقية:ومااالها عيب ولا حراااام\n\nتالاسين :اححم.. ماشي هايداك.. ما نقدرشي وصافي.. من الاحسن نمشي نكري بوحدي ونهز راسي براسي\n\nرؤيا :(خنزرات فيها) ايوا حرررررررربش.. سمعني نقولك.. هناااا اتبقى ما عندك فاااين تململ ولا تمشي..حتا يصفى خاطر عمك وترجع للدار.. اما تعيش بوحدك وهاد الهضرة الخااااوية شلل بيها لحيوط.. ما عندناشي لبنات لي يخرجو يسكنو بوحدهم سمعتيني..\n\nتالاسين :ولكن راه..\n\nرؤيا :بلاااا ما تجبد فالهضرة.. كلمة وحدة قلتها ونتينا شغلك هداك دابا.. بغيتيني نهز فخاطري من جيهتك خرج من هنا.. نتينا كتشوف شني وقعلك وباغة تمشي تعيش بوحدك.. والله حتا ياكلك بنااادم.. راه ما كيرحمشي.. وعاد نتينا باااقة صغيرة.. ذغيا يدورو بيك الذياب\n\nتالاسين :بلحق راه ما يصلاحشي\n\nرؤيا :(هزات يديها قبالتها) هضرتك خليها عندك.. انا قلت لي عندي ونتينا عمل لي يسلكك دابا شغلك هذاك\n\nشافت تالا فبراء كتحك سنانها عليه وهو كيتبسم ليها بالباااارد عجباتو مو فيها.. كان عاارفها ما اتخليهاش وداكشي لي كان باغي.. \n\nتالاسين :واخة اخالتي.. ما تبقا غير على خاطرك\n\nرؤيا :ايوا هايداك يرضي عليك.. باش يبقى خاطري مهني عليك.. واخة راه ماشي فحال الا كنتي حدايا وقبالة عيني \n\nرقية:شفتي نتين واخة تعيا تئابل فيها.. ما تحضيهاش فحال براء غير تهنى.. هو راه يديرها فمومو عينيه..اولاااا \n\nشافت فبراء غمزاتو واخة ما كتعرفش وغير كترمش و عاضة على شنوفتها لتحتانية وهو ضحك وهز يدو باسهالها.. \n\nبراء :عارفة لي كاين\n\nرؤيا:(ميقات فيه) راه قالي باك كووولشي.. وعرفت شني كان واقع من مورايا.. ما صدق حتااا واحد فيكم.. مخلييني فدار غفلون\n\nرقية :راك نتين لي عمية.. لا نتين لا هاديك لي جالسة حداك.. اما هي كانت باينة من الطيااااارة.. نتين بركة عليك غير فراس خدااالك لعئل وتعماولك لعينين عليه..\n\nتالاسين :(تحرجات وبقات غير كتبرقق ) \n\nرؤيا: يانا راه نحياااااا علاش.. كنت كنقول راه حاسبها فحال ختو.. عليها مارديتشي لبال\n\nبراء :احححم قلبو سيجي.. خليونا من هاد الهضرة\n\nبدلو الموضوع كما قال ورجعو يهضرو على الموضوع لي شاغلهم دابا لي هو الدار وامورها.. بقاو شحاااال جالسين وفلخر ناضو سلمو عليهم وتالا ما ساخيااااش بيهم قربات تبكي وحاابساهم.. بلحق ارتاحت منين تصالحات مع رؤيا بعدا وصفى خاطرها من جيهتها.. حنات عند رقية كتبوسلها راسها وتسلم عليها وهي تشنق عليها رقية كتهضر عند وذنيها بلحس وهي كتشوف فبراء لي كيهضر مع مو بعاد عليهم بشي خلفات.. \n\nرقية:سمع اديك لهبيلة.. شفتي هداك لي كنت اتخليه وتزوج بغيرو.. يئربل الدنيا عليك.. كون تعرف لمحبة لي فئلبو ليك ما تبدلوش واخة بمال ئاااارووون.. راه من دييييما كنئولك خطية ومعمية.. الا ما شفتيش شحال كيبغيك ويفني روحو عليك غير سير تموت.. شفتي ومشيتي حتا خسرتيه.. اتندم عليه حياااتك كااااملة وهانا فين كنئولهالك.. هذاك راه لغنضور ديااالي الناس بغاوه لدواء وما لئاوهش.. كيتك نتين لي لئيت النعمة وجالسة ترفس فيها.. \n\nتالاسين :(غير كترمش فيها حشمات) \n\nرقية:سمع مني.. وباش تعرف راكم مكتااابين لبعضكم شوف شنو وئع.. تزوجتو ونتوما ما كانت ليكم لااااا على البال ولا على الخاطر... غير هادي تخليك تخمم مياااات مرة.. باش تعرف بلي نتين من نصيبو وهو من نصيبك.. \n\nتالاسين :(بقات غير ساكتة وتبسماتلها ابتسامة صفراء ما عرفات باش تجاوبها) \n\nرقية:مهم هانا وصيتك.. وعمل عئلك الله يرضي عليك.. (تبسمات وحطات يديها على حنكها) الفرحة لي فرحت بيكم ما فرحتها نهار عرسي.. ردو لبال لبعضكم.. هو راه يديريك فعينيه.. غير نتين لي تهلا فيه.. ربي يواااتيكم ويزرع لمحبة فئلبك من جيهتو اما هو راه لمحبة منو كتفرئ ههه\n\nتالاسين :(حانية راسها) راه حتا يانا كنعزو ولكن فحال خويا\n\nخرجات عينيها وعطاتها دقة لفخاض مع هي جالسة فالكرسي وتالا واقفة جاتها هي هاديك وشداتها بقرصة ليعاااااااتها مزيااااان وتالا ما قداش تغوت غير مخرجة عينيها كتوجع.. \n\nرقية :يخوييييلك جنااااااب اباردة لئلب.. خوك منين جاك خوك.. شفتي هذاك الزين كاااامل واخة يكون خوك تبرا من طاسيلتك كااااااملة على ئبلو وتكره نهاااااار لي خرجتو من كرش وحدة.. ئالتلك خويا.. تهز من ئدامي اتعصبني.. تريكة ناااائصة.. \n\nتالاسين :اححح قصحتيني ايما\n\nرقية:سكت لا نزيد نكمل عليك.. نتين ما تهنى حتااا يتعرى عليك ويوريك الاخوة دبصح كي دايرة\n\nتالاسين :(خرجات عينيها) اواعدي.. يما.. شني كتقول😳\n\nرؤيا :(وقفات حداهم وقرب حتا براء) شكتقولو نتوما؟ \n\nرقية:(خنزرات فتالا) والو.. زيد فحالنا.. راه خاصني نشرب دوايا وانا نسيت ما جبتو معايا\n\nرؤيا:(وقفات موراها باش دفعها) واخة.. يله نخليكم.. وردو لبال لراسكم.. (شافت فتالا) ونتينا والله ونكسبلك لخبار مشيتي لشي قنت انتفاهمو\n\nتالاسين :(حانية راس) واخة.. \n\nخرجو كيتوادعو معاه وهما واقفين فالباب كيودعوهوم حتا ركبو فالسانسور وهبطو.. تنهدات ما ساخيااااش بيهم ودارت غدخل ومع الدورة وهي دخل فيه هو لي كان واقف موراها مباشرة جتا ضربات فصدرو ورجعات شادة فنيفها.. \n\nتالاسين:اححح..\n\nبراء:(حط يدو على يدها لي شادة بيها نيفها باغي يزولهالها ويشوف) تقصحتي؟ \n\nتالاسين :(هزات عينيها مخنزرة فيه وهبطات يديها لي شاد فيها) صدر هذا عندك ولا حيط.. خلخلتيلي دماغي.. وزايدون علاش واقف مورايا\n\nدازت فيه وتمات داخلة كتحك فنيفها وجلسات فوق الفوطوي مخنزرة.. وهو سد الباب ودخل كيضحك عليها عارفها معصبة حيث حطها بوجهها قدام رؤيا.. \n\nبراء :نوضي ديريلو ثلج عندك يتنفخ ويتسمى عليا زرقت نيف مراتي\n\nتالاسين :(شافت فيه مصغرة عينيها) كيعجبك تفقصني ياك\n\nبراء:(عطاها بالظهر غادي لبيتو) وبزاااااف.. \n\nزفرات فبلاصتها وبردات الدقة وناضت للكوزينة جمعات الروينة لي فيها.. حطات لماعن فلافيسيل.. حتا كيوقف عليها فباب الكوزينة كيلبس ساعتو.. \n\nبراء :انا خارج\n\nتالاسين :فاين ماشي! \n\nبراء :(هز راسو فيها وتبسم ووكى على باب الكوزينة مكروازي رجليه) شفتك ثيقتي راسك وبديتي تسوليني فين غادي وفين جاي.. \n\nتالاسين :(طلعات شنوفتها لفوقانية للجنب) شو على بنادم.. مشي حتاااا لجهنم لحمراء يانا غير سقسيت نشوفك واش ماشي عند داك صاحبك تشوف حريرتي فاين وصلات.. \n\nبراء :اممم.. ثيقتك\n\nتالاسين :كاعلك لا ثيق.. مهم غير ما تنساشي القضية ديالي \n\nبراء :(تم خارج) الا بقالي شي وقت\n\nتالاسين :بو عاعا.. (خراي) \n\nبراء :(رجع مارشاريان مطلع حاجبو) شنو هادي؟ راه سمعتها؟ شنو هاد بو عاعا\n\nتالاسين :(توترات) ااا.. والو.. \n\nبراء :وشنو كتعني ؟! \n\nتالاسين :(كدور عينيها) امم.. غير سمية دواحد الراجل كان واااااااحد لمبعصص منو ما كان فزمانو وباسل طععععن وهاز مناخرو لسما وعلى خلااااها.. لا زين لا مجي بكري.. ومن داك نهار فيما كان شي بنادم فحالو كيقولو بو عاعا.. (تبسمات كتقليلو السم وكضحك فخاطرها) فهمتيها دابا\n\nشاف فيها مطلع حاجبو وتبسم بسخرية وقاد لكول دالقميجة وخرج فحالو كيصفر وخلاها هي واقفة كترمش ما كتحملش فاش كتهضر ويعطيها النخال..\n\nساطت من مناخرها حتا سمعاتو خرج وسد الباب وخرج امينو معاه.. دارت هي فتحات الثلاجة تشوف شنو اتوجد لغذا.. بقات كتشوف فيها ما لقات حتا حاجة مقادة بقات واقفة كتعوج فمها.. ورجعات سداتها ومشات لبيتها هزات شي بركة دلفلوس من صاكها واخة ما بقالهاش بزاف.. وتمات خارجة جارة مينوشة موراها.. يله وصلات حدا الباب وجات تهز السوارت من فوق لبلاكار الصغير وهما يبانولها لفلوس منزلين حداهم.. خلاهملها تما وعاد خرج.. شافت فيهم وهزاتهم\n\nتالاسين :بعدا صدق كيفهم.. يله امينوشة.. فااازي\n\nخرجات وسدات الباب وهبطات تلاقات الكونسييرج فالباب لي غير شافها وناض كيتفتف وهي شافتو وتبسمات.. \n\nتالاسين :صباح الخير. \n\nالكونسييرج :(كيرمش) صباح النور\n\nتمات خارجة وهي تسمعو عيطلها ورجعات عندو.. \n\nتالاسين :وي\n\nالكونسييرج :نسولك ابنتي.. وما ديريهاش مني قلة الصواب\n\nتالاسين :(بابتسامة) وي.. مرحبا\n\nالكونسييرج :دابا نتي.. واش مراة السي براء ولا ختو!! غير بغيت نفهم\n\nتالاسين :(قوصات حجبانها) ختوو..شكون قالك مراتو؟ \n\nالكونسييرج :ختوو!! (حنا راسو كيتمتم) دابا واش ختو ولا مرتو؟! \n\nتالاسين :ما جاوبتينيشي\n\nالكونسييرج :ااا.. وو.. والو ابنتي والو.. غير انا يمكن ما بقيتش كنسمع مزيان.. ماديش عليا\n\nتالاسين :امممم..اوك الله يعاون\n\nالكونسييرج :بسلامة.. (جلس تالف كيخمم) بغيت غير نفهم..واش مرتو ولا ختو ولا نص نص.. \n\nخرجات هي كتمشى على رجليها حتا وصلا لسوبر مارشي قريب ودخلات تقدات داكشي لي باغة وتمات راجعة كتشوف فالطريق وبالها ماشي معاها.. حتا قربات توصل لباب وجات تدخل وهي تحس بشي يد شداتها وجراتها بالجهد حتا ضارت مخلوعة.. غير شافتو وهما يخرجو عينيها.. واقف عليها مخنزر وكيطلع فيها ويهبط.. ضعاف شوية من وجهو وباااانت فيه القهرة.. لحيتو تغوفلات هي وشعرو وتحت عينيه زرااق.. شداتها الخلعة والخوف منو ما عرفاتش علاش.. ولكن شوفاتو كانو اياكلوها.. \n\nسعد:(مزير على يديها) لالة لعروسة.. لباس! \n\nتالاسين :اااي يدي.. رخي مني\n\nسعد:(زاد زير) ياك فرحانة بعدا.. \n\nتالاسين :رخي مني اسعد.. قصحتيني\n\nسعد:(خرجج عينيه فيها) ونتي ما قصحتينييييش.. نتي قتلتيني بهاد الفعلة.. قتلتيييني ونتي عااايشالي مع راسك فحال الا ما درتي والو..\n\nتالاسين :يانا ما عملت والو والو.. ما عارفاشي كيفاش زوجت بيه.. ما عارفة والو.. يانا ماشي بنت لحرااام ولا قليلة الاصل.. لي وقع وقع ولكن كيفاش ما عرفاشي فبلاااا ما تبقى تلومني\n\nضحك بسخرية وهزها من دراعها حتا لصقات فيه وهي كتوجع وتقوص فحجبانها مقصحة وكتنتر.. \n\nسعد: كذبة زوينة هادي!! ما عرفتيش شي كذبة ما احسن\n\nتالاسين :ما كنكذبشي.. ااااي رخي مني\n\nنترات يديها منو بالجهد حتا رجعات لور وشدات فيديها مخيبة سيفتها حيث قصحها وهزات راسها فيه مخنززززززرة.. \n\nتالاسين :تعاااود تمد يديك عليا نقطعهااالك\n\nسعد: انا لي ما كرهتش ندوز عليك نتي وداك الشماتة بموس حااافي ونوريكم\n\nتالاسين :مشي فحالك اسعد حسن ليك\n\nسعد :ما غاااديييش.. يله شنو اديري.. انا هناااا انبقى.. وانبقي تابعكم حياتكم كاااملة حتا نحررها فيكم.. صدقتي وحدة ما كتسوااايش\n\nتالاسين :(طلعاتو وهبطاتو باستحقار) نتينا لي ما صدقتيشي.. وطلعتي واحد يااااخور.. (عقدات حجبانها) سمعني نقولك زوج كلمات وما انرجعشي نعاودوم.. وبغيتي ثيق ثيق.. ما بغيتيشي نطح راسك ما بقى سوقي فحد.. يانا هاد الزواج ما كسبتلو لخبار حتا نهار جيتي وقلتيهالي.. وما عندي حتا خبار بيه قبل.. ما عرفاشي لا كيفاش لا فوقاش وقع.. ولي عارفاه بلي شي حد لعب معنا لعبة خبيييييثة وما انمشيو حتا نجبروه.. ونهار نعرفوه شكون وتعرفو بلي ما كذبناشي اتندم على هادشي لي كتقول\n\nدارت داخلة فحالها وهو يرجع شدها وجرها عندو وهي تحممر فيه حتا كيوقف عليهم الكونسييرج.. \n\nالكونسبيرج:ياك لباس.. بنتي شنو واقع..واش كتعرفيه! \n\nتالاسين :(كتشوف فسعد بتحدي) والو اعمو.. غير معرفة قدييييييمة وجبرتيه ماشي فحالو\n\nتنترات منو وشافت فيه.. طلعاتو وهبطاتو وقلبات وجهها وتمات داخلة فحالها وخلاتو هو واقف كيبخ الدم بالعصب وكياكل شفايفو بالفقصة.. خنزر فالكونسييرج وقلب الدورة وقطع الشانطي ركب فالاوطو ديالو وزاد فحالو.. \n\nوخلاو الكونسييرج كالعادة واقف كيرمش ما فاهم والو.. حتا كتم داخلة بنت كانت متبعة لفيلم كااامل من لول.. لابسة شورط دجين قصييير وديباردور لاصق وجامعة شعرها لي بلون الاكاجو كوتشوفال.. زوينة ومسرارة ووقفات على الكونسييرج وكانيشها موراها.. \n\nالبنت :عمي المختار.. صافا! \n\nالكونسييرج: مدام وصال.. اهلا.. \n\nوصال:(خنزرات فيه) شحااال من مرة كنقولك ما تقوليشي مدام.. راه طلقت صااافي.. واااه \n\nالكونسييرج:ااا سمحيلي امدا.. امدموزيل وصال غير لسان ما فيه عضم\n\nوصال:(كتشوف فتالا لي واقفة كتسنى السانسور حتا دخلات) شكون هاديك!! وشنو كان واقع هنا\n\nالكونسييرج:شنو كان واقع هنا ما عرفت.. وشكون هاديك انا براسي تالف.. ولكن على ما كتقول هي راها خت السي براء\n\nوصال:(خرجات عينيها) خت سي براء!!! بصح؟؟! \n\nالكونسييرج:(كيحك راسو) وا ياااامكن.. علاش كتسولي\n\nوصال:(ضحكات) لا والو غير سولت وصافي.. يله خليت ليك الراحة هاد الساعة.. بسلامة\n\nطلعات هي كتزفر غطرطق بالعصب ما حملااتش الطريقة باش كان كيشوف فيها ويهضر معاها.. دخلات للدار وحطات السخرة من يديها بالشنتة وجلسات على الفوطوي شادة راسها.. تقهرات من طريقة تعاملو معاها.. وديك كلمة ما كتسواايش جاتها قاااصحة.. وعارفة بلي شحال من واحد فالعائلة راه كيشوف فيها بنفس النظرة.. تنهدات حابسة دموعها وشافت فدراعها حمرااااا وصباعو مطراسسين فيها مع كانت غير بالتيشورط ودراعها معربين.. قصحها بالمعقول.. خيبات سيفتها كدوز يديها على الدقة وناضت هزات السخرة ودخلات للكوزينة طيب لغذاء..وجداتو وحطاتو فالفران يطيب وجمعات الكوزينة وخرجات كتجمع الدار مهم تلاهي الوقت حتا يدوز.. سبقات ببيتها جمعاتو هو لول.. وعاد مشات لبيتو دخلات للحمام جمعاتو هو لول وحطاتلو فيه فوطات جداد وخرجات كتجمع لفراش.. وهي حانية على ركابيها كتقادو بركات على تيليكوموند صغيرة بركبتها بلا ما تشوفها حنا كتسمع داكشي كيتحرك ودارت تشوف موراها وهو يبانلها الحيط كيتفتح.. قوصات حجبانها باستغراب والحيط طالع بشويييييية حتا بداو عينيها كيخرجو.. شافت صورتها معلقة فالحيط.. واقفة بكسوتها لحمراء شادة الحيط كااااامل بقات غير كترمش وجاتها لقوة وجمدات فبلاصتها..كتفكر فوقاش خدالها هاد الصورة.. وعاااد عقلات على عيد ميلادها هادي عامين كانت بنفس لاغوب.. يعني هادي شحااال وهو كيبغيها.. وكلامو بصح.. بقات غير كتشوف وتسرط فريقها.. ما عرفات باش حسات مهم ترون عليها كلشي.. هزات ديك التيليكوموند سدات الحيط وناضت كملات الجميع وبالها مرفوووووع مع الصورة.. \n\n🎗️🎗️🎗️🎗️\n\nقرب وقت لغذاء ورجع هو للدار عارفها اتكون كتسناه.. مع تم داخل كيلعب بالساروت فيديه وحاط اليد لوخرا فجيابو مع كيوقفو الكونسييرج.. \n\nالكونسييرج :سي براء.. \n\nبراء :سلام.. \n\nالكونسييرج :وعليكم السلام \n\nبراء :(بغى يمشي) \n\nالكونسييرج :سي براء.. صبر\n\nبراء:وي\n\nالكونسييرج: بغيت غير نقولك شي حاجة\n\nبراء :خبار لخير\n\nالكونسييرج :قبايلة اسي براء.. ختك كانت خارجة.. \n\nبراء :(خنزر فيه) مرتي مرتيييييي..\n\nالكونسييرج :(تخلع) ااا.. علاش ماشي ختك\n\nبراء :لا ما ختيش.. شكون قالهالك\n\nالكونسييرج :هي لي قالتها\n\nبراء :(عض على فمو بالفقصة) امممم اوك.. مهم ماشي ختي.. ونهار نعاود نسمعك كتقولها انخسر معاك اسي لمختار\n\nسي لمختار:انا راه ما بقيت فاهم والو.. كطلع نتا تقولي مرتك.. كتهبط هي كتقول ختك.. \n\nبراء :مرتي وسدينا.. دابا شنو كنت باغي تقول\n\nالسي لمختار:صافي اسيدي مرتك.. مهم مرتك قبايلة كانت خارجة وجا شي حد ووقفلها فالباب وما نكدبش عليك ما عجباتنيش الوقفة.. باين عليه شي واحد شراااني وهي كانت كدابز معاه وهو كيعلي فصوتو.. \n\nعقد حجبانو كيشوف فيه وقلب وجهو للجنب كيزفر.. عرفو هو لي جا لهنا عاود.. شاف فالمختار حركلو راسو وتم غادي ومخليه واقف.. وطلع مغدد اياكل ججنابو.. غير وقف بيه السانسور وهو يخرج فوصال واقفة كتسناه حيث ساكنة اونفاص ليه فنفس الطابق.. تبسمات كترمش فعينيها وهو شاف فيها مخننننزر ما عندو گانة خاصو غير فوقاش يوصل عندها ويشوفها.. \n\nوصال:(بصوت محلون) ميسيو براااء.. صافااا\n\nشاف فيه مصغر عينيه عااايق بيها وبتحلوينها حركلها راسو وهو مزال مخنزر وعطاها بالظهر وفتح الباب ودخل وخلاها هي واقفة حااالة فمها فيه.. \n\nوصال:اخوووتي قلبي والتخنزيييييرة كتحممممق.. (ودخلات لسانسور فرحانة حيث شافتو) \n\n🎗️🎗️🎗️🎗️ \n\nوقفات بسيارتها قدام الفيلا الصغيرة ديالهم..خدات نفس عمييييق ودخلات.. صونات وعودات صونات.. حتا سمعات صوتها من الانطيرفون.. :شكوووون... \n\nبيسان:هادي يانا بيسان\n\nفتحتلها الباب.. لابسة بيجامة ديال الدار وجامعة شعرها الزعر بمقبط والقصة هابطالها على وجهها.. شافت فيها مكمشة فمها للقدام وكتشوف فيها بنص عين.. \n\nبيسان:خالتي لباس! \n\nشامة:(بنبرة جافة) لباس\n\nبيسان :اتخليني فالباب\n\nشامة:(تنهدات كتنعل الشيطتن وبعدات من الطريق) دخل ابنتي دخل.. \n\nدخلات حانية الراس وسدات الباب موراها.. علات عينيها فيها ودموعها كيبريو وسطهم وطارت عليها عنقاتها كتبكي.. \n\nشامة:ششش.. علاش كتبكي\n\nبيسان:نتينا وماما ما خاصكومشي دابزو اههئ انهنههئ نتوما خواتات اهئ اههئ \n\nشامة:(طبطبات عليها) دخل ابنتي وسكتي..صافي دخل\n\nدخلاتها وجلسو فالصالة وحدة قبالة لوخرا وبيسان غير كدمع من نهار وقع لي وقع وهي ندمااانة وكتحسر..\n\nبيسان:خالتي شامة!! دابا نتينا وماما اتبقاو هايدا؟؟ عمركم تخاصمتو ولا قطعتو الهضرة\n\nشامة:(قالبة وجهها) داكشي لي عمل خاك و ديك خيتي عمري نساهلهم.. خرجولي على ولدي.. هو لي بقالي فهاد الدنيا بغاو يحمقوهلي.. فعايل الشمايت.. لا هي لا هو صدقو ما يسواوشي.. \n\nبيسان:(تزيرات وهي كتسمعها كيفاش كتهضر عليهم) بلحق هما راه ماشي هايداك هما راه.. (سكتات) \n\nشامة:بلاااا ما تعذب راسك وتبقى دافع عليهم.. عارفاه هو خاك وهي فحال ختك واتجي من جيهتوم.. \n\nبيسان:(بقات غير كتشوف بحسرة ورجعات هضرات) ولكن نتينا وماما ما خاصكومشي دابزو.. هي ما بيديها والو.. هي براسها ما كانت عارفة والو\n\nشامة:(تنهدات) اودي الله ينعل الشيطان وصافي.. راه فاش كيحضر غير الله يستر.. يانا ديك نهار كنت معصبة ما كنشوفشي قدامي.. نتينا ما شفتيشي سعد كيف كانت حالتو.. جا لهنا ما خلا ما هرس وهو غير كيغوث يصرصر حتا تهد وطاح على حجري كيبكي.. (دمعو عينيها) ولدي بطولتو وقامتو طاح وبدا كيبكي ويشهق.. عمري شفتو فديك لحالة.. بغيت نتسطى معاه.. ومن ديك نهار وهو حالتو لور لور.. ما كياكل ما كيشرب.. ساد عليه فداك البيت وجالس.. وفليل كيخرج ما كنعرفو فين كيمشي حتا كيرجع فالصباح.. خرجولي على ولدي الله ياخذ فيهم الحق.. \n\nبيسان :(بغات تبكي)ما دعيشي اخالتي عافاك..\n\nشامة:(زيرات على فمها قالبة وجهها) \n\nبيسان:(مسحات دموعها) وفاين هو دابا! \n\nشامة:راه لفوق.. جبرتيه عاد دخل.. ما عرفت مالو عاود جا كي لعجاجة وداز فيا وطلع.. ولدي كنشوفو قدامي كيضيع وما فيدي ما نعملو\n\nبيسان:(تنهدات) واخة نطلع عندو؟ \n\nشامة:(شافت فيها ورجعات تبسماتلها) طلع ابنتي..وشوف معاه كمان يبغي ياكل.. الخدامة طلعاتلو الصينية دلفطور راها مزالة كما هي.. الصينية لي طلعناها كنهبطوها كما هي.. شوف معاه نتينا كتفاهم معاه\n\nبيسان:(وقفات كتسرط فريقها) واخة.. \n\nتقدمات طالعة وشادة فالحيط وكتقوي راسها.. بشمن وجه اتشوف فيه وهي عارفة بلي هي السباب فحالتو.. ندماااات وما نفعاتها ندامة.. كتشوف راسها خرجات على كلشي بهاد الفعلة.. ختها خرجات من الدار.. خوها حتا هو.. سعد حالتو حالة.. العائلات دابزو.. كلشي تشقلب.. وحتا واحد ما استافد غير رونوها والسلام.. وقفات حدا بابو كتمسح عينيها وتقاد شعرها خدات نفس طويييل ودقات الباب.. المرة لولة ما جاوب حد والثانية والثالثة.. وفلخر فتحات الباب ودخلات كطل بشوية حتا دفعاتو كامل ودخلات ورداتو موراها.. دخلات كتقلب عليه بعينيها حتا كتلقاه جالس فوق كرسي فلبالكون وكيشوف قدامو.. شافت فالبيت كلو مشقلب لي خاصها تكون لفوق راها لتحت.. وحتا حاجة ما فبلاصتها وفيه ريحة كتخنق..جات عينيها فالطبلة الضغيرة لي فالبيت وكانت الضينيةة مزالة كما هي ما قاسهاش.. شافت فيه وهي كتقرب. . لاحظات شعرو لي تغوفل ولحيتو لي بانتلها من جنب وجهو زااادت كبرات.. شافتو هز يدو وقرب لگارو لفمو وهما يخرجو عينيها من بلاصتهم.. رجع كيكمي!! من فوقاش!! .. زااااد تزير قلبها كثر وهي كتشوفو فين وصل.. علاش وقع هادشي كامل علاااش؟ علاش ما بغاهاش هي من لول وهي كانت قدامو حياتها كاملة؟؟ اولا كون ما بغاتوش هي اصلا كاع ما وصلو لهادشي.. تلوم راسها لي بغاتو ولا تلومو هو لي ما بغاهاش.. تزير عليها قلبها وبداو دموعها كينزلو وبقات واقفة كتشوف فيه ما قدراش تقرب منو..\n\nحس بشي حد معاه فالبيت.. قال اتكون غير الخدامة بحال ديما.. تسنى يسمع باب البيت تسد ووالو.. شم ريحة دشي عطر غريبة عليه كتقرب منو.. ودار شاف شكون موراه.. شاف فيها واقفة بكسوتها البيضة مزوقة بورادي حد الركبة.. لاصقة من لفوق وواسعة من لتحت.. ومزيرة على طرافها بيديها وهي كتشوف فيه ودموعها نازلين على وجهها.. طلعها وهبطها ورجع قلب وجهو ونتر نترة طوييييلة من لكارو وساط الدخان قدامو.. \n\nقربات بشوية وجلسات فكرسي حداه وهي كتحسر على حالتو.. وهو ما شافش حتا فيها كيشوووف قدامو وكينتر فداك لكارو ويصغر فعينيه وسااااكت.. حتا هي بقات ساكتة ما عارفة ما تقول.. كتشوف راسها فين وصلاتو.. سلالو الكارو لول وبغى يجبد الثاني وهي تحط يديها على يديه باش تحبسو.. \n\nبيسان:(بصوت منغنغ بلبكى) بركة عافاك.. \n\nبعد يدو من يديها وشاف فيها عينو فعينيها وهو كيجبد لگارو وكيحط ففمو وكيشعلو ورججع قلب وجهو.. \n\nسعد:(ساط الدخان) شنو جاية ديري هنا!! (كيشوف فلكارو لي بين صباعو) جاية تشفاي فما دار خوك فيا؟ \n\nبيسان :شني هادشي كتعمل فراسك.. شني هاد الحالة؟؟ كتكمي اسعد؟؟ من فوقاش؟ عممرك عملتيها؟ \n\nسعد:(ببرودة) ديها فراسك.. \n\nبيسان:كيفاش نديها فراسي؟؟ ما شفتيشي حالتك كي رجعات؟؟ شو راسك.. شميتي غير ريحتك؟ علاش هادشي كامل.. ما كتابيتوشي نبعضكم صافي.. فنات الدنيا؟؟ ما بقاشي فيك ويماك وباك لي كيشوفوك فهاد الحالة وكيمرضو معاك.. خلينا منوم.. ما بقاشي فيك رااااسك؟؟ ماشي هذا هو سعد لي كنعرف نتينا ماشي هايدا.. \n\nهي كتهضر وهو مبرد كيشوف قدامو ويبخ فالدخان حتا عصصبها ونتراتو من يديها ورماتو وشافت فيه كتنهج وترجف وهو شاف فيها محممممممر.. \n\nبيسان :(بدات كتبكي) معاااك كنهضر ابنادم معاااك.. شني هاد الحالة نتينا فيها.. وهاد الزبل لي كتكمي راه ايخرج عليييك.. فيق على رااسك فيييييييق.. تالاسيييين صافي مشاااات باااااح نسااااها عليك.. هي رجعات مراة واحد ياااااخور.. شوف حياااتك ونساااااا.. شوف فحالتك ومستقبااالك.. شوووف قدااااامك.. اههئ انهنههئ اههئ رجع كما كنتيييي عافاك.. نتينا ماشي هايدا.. ما خاصكشي تكون هايدا اههئ اههئ ما تعملشي فراسك هاد الحالة عااافاك اهنهئ اههئ اهئ \n\nسعد:(تحت سنانو) خرجي فحااالك\n\nبيسان:ما خرجااااشي.. ما انخرجشيييي.. هنا انبقى حتاااا تفتح عينك وتشوف راسك.. (ناضت كتجر فيه) نوض تشوف راسك نوووض.. نوض لمراية تشووووف حاالتك نوووض\n\nتنتر منها بالجهد حتا مشات وجات فبلاصتها ووقف قرييييب منها عينو فعينها محمرهم وكينهج وعروقو تنفخو.. وكيسوط النفس سخووونة على وجهها حتا كتهز معاها القصة لي طايحة على عينيها لي مخرجاهم فيه بقوة الخلعة.. وهو كيغوت بصوت زعزعها.. \n\nسعد:اتهزي عليا من هنا ولا ما ايعجبكش حااالك.. علاش جاية عندي اصلا.. باااقي عندك لوجه تجي عندي من موووور ما دار خوووووك.. باقي عندك لفم لي تحليييي.. هاد الحالة لي انا فيها خوووووكو سباابها.. خوك لي وصلني لهاد الحالة..\n\nبيسان:(رجعات خلفة لور كترجف) خاي ما عملك واالو.. هداك المكتاب وصافي..تالاسين ما مكتبالكشي.. \n\nسعد:لي دار شي فعلة موووسخة يسميها فلمكتاااب.. (قرب هو ديك لخلفة لي رجعاتها هي وشدها من دراعها) ماشي لمكتاااب لي فرقنا.. ولكن الشمااتة دخوك لي دااارها.. (طلعها وهبطها ونترها من يديه) ونتي دابة جاية عندي كتفلسفي عليا..\n\nبيسان:(شدات فدراعها ودموعها كيقطرو) \n\nسعد:خرجي فحالك.. خرجي فحااالك وما ترجعيييش.. ما تعاوديش توريني كمارتك.. كلكم سلعة وحدة.. \n\nبيسان :(زيرات على فمها) ما انديييشي عليك دابا.. عارفاك معصب وجبرتيني قدامك جالس تبرد فيا.. عارفاها ماشي ساهلة عليك.. ولكن رضااااا بما عطاك الله ونساها عليك.. هي من لول ما كانتشي ديالك.. وكون كانت ديالك كاع ما يوقع لي يوقع.. رضااا بلمكتاب\n\nسعد:(قلب وجهو للجنب) مزالة كتقولك المكتاب.. (شاف فيها وهز يدو نعتلها جيهة الباب) خرجي عليا.. خرجي من هنا حسن ليك.. ما باغيش نغلط فيك.. خرجي من قدامي هاد الساعة\n\nزيرات على فمها ما رضااااتش وهزات راسها وتمات خارجة بالزربة مع الدورة تعكلات فالعتبة دالبالكون وكانت غادي تجي ب على فمها كون ما شدها ودور يدو على كرشها قبل ما طيح.. حس بكرشها كتمشي وتجي تحت يدو بقوة ما كتنهج وتنفس بالزربة بالخلعة.. هزات راسها فيه وهو مزال شادها وعبنيها حومر كيقطرو بالدموع وتنترات منو بعدات يديه عليها وخنزرات فيه وتمات خارجة بحالها.. زدحات الباب موراها وهبطات كتجري فالدروج وكتشهق.. تلاقات بشامة ما خلاتهاش حتا تهضر دازت فيها وخرجات كتبكي وتقول ما بكات وما وقفات حتا وصلات للاوطو ديالها وحطات راسها على لفولون بغات تحماق بلبكى.. ما قاداااش تحقد عليه ولا تلومو على كلامو ولا على تصرفو معاها تستاااهل هي لي دارتها بيديها.. خرجات عليهم وعلى راسها.. هادشي ما دار غييير وهو حاسبها خت هذاك لي خذالو خطيبتو اما اذا عرفها هي مولاة الفعلة شنو ايدير.. تعماولها العينين وقلبها خلاها تصرف بلاااا ما تفكر.. ما كذبوووش فاش قالو الحب اعمى.. حيث بصح كيخليك دير شي حوايج عمرك تخايلتي ديرهم.. سواء مزيانين سواء خايبين.. \n\n🎗️🎗️🎗️🎗️\n\nيقودنا الحب دائما إلى الحافة.. \n\nفإما ان نسقط في الجنة ام في الجحيم.. 🕊 \n\nيستولي على قراراتنا..\n\nعلى مبادئنا..\n\nعلى قناعاتنا..\n\nفإما نصبح على هيئة ملاك او شيطان.. 🕊\n\nالحب كارتداء عبائة سوداء تحجب الرؤية وسط متاهة لا بداية لها ولا نهاية..\n\nتسير في عتمتها مترجيا حظك اللئيم..\n\nفإما أن تجد النور او تظل غارقا في الظلام .. 🕊.. \n\nدخل هو كيقلب عليها بعينيه وكيعض على شفايفو.. ما بغاهاش تشوفو.. ما بغاهاش ترجع تلاقاه.. اباااار خوفو عليها منو غيرتو عليها تزاادت دابا كثر وكثر.. واخة زواجهم لحد الان ما فاهمووش ولكن كتبقى مرااتو وهذاك كان ايكون راجلها.. غير هاد القضية كتخليه يغلي غييير بوحدو.. كيقلب فلبيوت ما بانتلوووش دخل للكوزينة كيشم غير ريحة الماكلة لي كطيب.. فاش ما لقاهاش عرفها اتكون فبيتها.. تم داخل ما كيشوفش قدامو ومع البيت بلا باب ما دار لا حس لا والو حتا تم داخل مدرم ومع الدخلة مع وقف مكوانسي..\n\nكانت جالسة فوق الناموسية وعاطياه بالظهر ما شافتوش.. الفوطة ملوية على نصها لتحتاني ونصها الفوقاني كلو عريان وهي كتسد السوتيان من القدام.. كانت يله خرجات من الدوش باش تزول عليها ريحة الطياب ولعرق.. وشعرها مجموع للفوق بمقبط.. سرط ريقو وما خداش حتا ثواني ورجع خرج بالزربة ووقف كيمسح على شعرو ويحك فعينيه.. حلقو نشف وهو كيتفكر ظهرها لعريان قدام عينو.. عمرو شاف مساحة كبيرة من جسمها عريانة.. كانت ديما كتلبس المستور لي ما كيبينش مفاتنها.. صورة ظهرها الأبيض المقسوم فالنص بخط واحد مع زوج حفرات فجناب ظهرها من لتحت.. ديك الثواني لي استغرقهم واخة عيا يحاول ما يدققش فيهم الا انه خدا من الشوفة ما يكفيه.. سرط ريقو ومسح على وجهو ودخل للكوزينة جبد قرعة دالماء باردة كيهبط عليها..\n\nبقى دقائق واقف وكيشرب حتا كيشوفها داخلة للكوزينة غير شافتو وهي توقف فبلاصتها وهو شاف فيها بنص عين ورجع قلب وجهو كيشرب.. \n\nتالاسين :فوقاش جيتي.. ما سمعتكشي\n\nسرط الجغمة دالماء لي ففمو وحنحن وكيشوف فيها بالزربة ويرجع يشوف قدامو..\n\nبراء :اححم.. عاد دابا شوية..\n\nتالاسين :امم مزيان.. لغذا واجد.. غير نطفي عليه وصافي.. فيك الجوع؟؟\n\nتمشات قدامو ووقفات عاطياه بالظهر كتفتح الفران تشوف الماكلة واش طابت وشعرها مزال فازك ومجموع ولابسة سروال قندريسي فلغري مبرد مع تيشورط بيضة.. مشات عينو لشعرها لي كيقطر على عنقها وكيهبط مع ظهرها حتا كيغبر وسط التيشورط وهو يدور عطاها بالظهر ورجع كيشرب فديك القرعة..\n\nتالاسين :ما جاوبتينيشي فيك الجوع\n\nوقفات بجنبو كتحط الطبسيل دالزجاج لي كان فالفران وهي كتشوف فيه باستغراب من حالتو وهي كتشوف جبهتو عراقت..\n\nتالاسين :شعندك؟؟ واش مريض؟؟؟ (شافت فالقرعة خواها) شربتي ليترو ونص دالماء فدقة😨\n\nبراء :(شاف فيها ورجع قلب وجهو كيبعد تيشورط عليه بحال الا كينش) الصهد ياك\n\nتالاسين :هاااا.. شوية..راه لكليمة مشعولة\n\nبراء : لا الصهد.. انمشي ندوش\n\nتالاسين :(مزالة مصدومة من الكمية دالماء لي شرب) اه مزيان. .. دوش..\n\nخلاها واقفة كترمش ودخل هو لبيتو كيمسح على وجهو ويسوط.. قلع تيشورط رماها فالارض وهبط السروال ودخل للحمام يبرد على قلبو وصورتها مزااالة ما بغات تمحالو.. \n\nحطات هي الماكلة وقداتها فوق الصالة مونجي فالبالكون مغطية من لفوق ببراسول من الشمس..وعطات لمينوشة تاكل.. وحطات لامينو فبلاصتو حتا هو حتا.. وجلسات كتسناه يجي.. وهي كتسناه صورات الطبلة لي قدات وبغات تبارطاجيها وهي تلقى الكونكص تسالاتلها وجلسات كتعوج ففمها.. حتا كيبان خارج عندها فحال ديما.. مسفح عليها من لفوق.. ولابس غير سروال دالكيطمة مبرد.. والفوق عريان ولكرش مطراسية مزغبة شوية والصدر عريض والشعر فازك كيقطر..قلبات وجهها وحمارت فلبلاصة وهو شافها هكاك وتبسم.. عارفها كتعصب فاش كيبقى يتسارا معري.. \n\nبراء:(جلس وعينيه فالطبلة ) يعطيك الصحة.. الماكلة غير من الشوفة كتشهي.. \n\nتالاسين :(دارت شافت فيه وعينيها كتفادا تشوف فلتحت حدها كتشوف فوجهو) زعما ما عوالشي يهديك الله وتستر راسك\n\nبراء :(هز حبة دلعنب من الطبسيل دالديسير) راه قلتلك هاكة كنرتاح\n\nتالاسين : ويانا ما كنرتاحشي.. شو.. الا كنت انعيش معاك فهاد الدار خاصك تعمل بحسابي.. \n\nبراء :وحتااا انا والله حتا داير بحسابك.. اما انا (شد فالسروال) هذا وما كنلبسوش فالدار.. كيعجبني نتسفح ويضرب فيا لهواء دربي (تكسل) ااااااه الجو زوين\n\nتالاسين :وهي حتا يانا نتسفح ونجلس نتسارا عليك هنا كي اتجيك\n\nحطات يديها على فمها عاد سرات معاها وخرجات عينيها فيه وطلعات معاها تزنيگة.. \n\nبراء :(ضحك بالثقااالة وهو كيرمي حبة دلعنب ففمو) تسفحي شكون شدك.. ياك مراتي وانا راجلك...وكلشي حلالا طيبا(غمزها) \n\nتالاسين :(زولات يديها من على فمها وخنزرات فيه) ضبر راسك.. ياك دارك ايوا صافي شغلك هذاك..\n\nبراء :(حرك راسو يمين شمال وهو مبسم) كولي كولي.. ها لماكلة اتبرد\n\nميقات فيه ومدات يديها كل واحد كيحط فطبسيلو.. بداو كياكلو وهي كتاكل بالثقاااالة كتبقى ساعة وهي كتمضغ فاللقمة حتا كيكون ضرب هو شي خمسة.. سالا طبسيلو وزاد وهي مزال ما كملات حتا طبسيلها لول.. مولفها هكاك.. وعارف قاعدتها فالماكلة.. كتاكل بشوية وما كتاكلش بزااف عليها ضعيفة.. مرة مرة كيهز عينو فيها بلا ما يعيق ويبقى متبع حركات فمها وهو مسدود كيفاش كتحركو وتمضغ.. تبسم وهو سااارح فشفايفها لي رجعو غووز مع الماكلة ومزيتين شوية.. \n\nتبسم وعينيه مع فمها وعينيها لي مصغراهم من الشمس لي واخة مدرقين منها الا ان الشعا ديالها كيوصل.. مسح يديه وناض وقف.. هزات راسها فيه باستغراب.. \n\nتالاسين :شبعتي\n\nما جاوبهاش وعينيه مزالة على فمها وراسم ابتسامة خفيفة كأنه كان منوم معاهم ومع حركتهم.. داوه رجليه لعندها ووقف فوق راسها قرييييب منها وهي كتعقد حجبانها كل ما زاد قرب منها..وعينيها كيدورو فبلاصتهم ومزالة كتمضغ وتحرك فشفايفها بشوية.. حنا قدامها وجلس قرفصاء قبالتها وعينيه كتمشي بين فمها وعينيها وهي تسرط ريقها مفافية.. هز يديه بشوية حط صباعو على شفايفها كيدوزهم ببطء والتبسيمة مرسومة على وجهو.. ما كيسمع والو وما كيشوف والو.. كأنه تسحر.. وهي وقفاتلها اللقمة وخرجات عينيها مصدومة.. وقبل ما تفهم ولا دير شي حركة قرب كثر وعوج راسو وحط شفايفو على شفايفها بقوة..هز يدو الثانية حطها على عنقها وحكمها مزيااان.. وهي كانت مكوااانسية فبلاصتها.. وهو عاايش اللحظة وكيستمتع بالطيبة ديالهم ومرفوووع ما هواش فهاد العالم..شحااال وهو متمني هاد اللحظة فوقاش يحط شفايفو على ديالها ويطيب مذاقهم.. كان عاارف بلي مذاقهم ايكون كي الشهد وما خابش ظنو.. حيث بوسة الشخص لي كتبغي كتكون احلى من العسل.. \n\n🎗️🎗️🎗️🎗️\n\nاااااه من سحر القبلة.. ✨\n\nيذيب الصخر قبل الثلج.. ✨\n\nيحملك للأعالي..ويسحبك إلى عالم الاحلام.. ✨\n\nتتدفق الدماء في العروق بسرعة كأن الكريات تتسابق فيما بينها.. ✨\n\nتتعالى نبضات القلب كأنها تنادي من أعلى سفوح الجبال.. ✨\n\nوتلك القشعريرة.. تسير في الجسد كأنها صعقة كهربائية.. ✨\n\nانه سحر القبلة.. قبلة الحبيب.. سحر من نوع آخر.. ✨\n\nيتبع..."
  },
  {
    "id": "9",
    "title": "إرحموني الجزء العاشر",
    "desc": " فاق من سهوتو على صوتها.. نفض راسو لقاها قدامو كتحرك يديها قبالة عينيه.. عقد حجبانو وشاف فراسو مزال جالس فبلاصتو ما تحركش.. بقى غير كيرمش عرف راسو غير كان كيحلم حلم زويييييين.. شاف فيها ورجع قلب وجهو للجنب مزير على عينيه.. \n\nبراء :اعوذ بالله.. الرجوع لله ابراء\n\nتالاسين :شعندك؟ \n\nبراء :(هز راسو بانكار) والو.. (هز دالعصير كيجغم منو) شغيكون عندي.. ما عندي والو.. كتشوفي عندي شي حاجة\n\nتالاسين :وشعندك كنت كتحنزز فيا\n\nبراء:انااا.. بلعمى.. غير سهيت وصافي.. ما كانش بالي معاك.. كنت كنخمم فشي حاجة وصافي\n\nتالاسين :اممم.. اوك.. (ميلات راسها للجنب كتفشش وترمش) واخة نطلبك طليبة\n\nبراء:(طلع حاجبو) شنو؟ \n\nتالاسين :واخة تعطيني الكود دالويفي.. تسالاتلي كونكص وخاصني ندخل نلاباج ديالي\n\nشاف فيها مصغر عينيه.. وهما على فمها لي كتعوج فيها وشفايفها لي كيتحركو وهي كتهضر.. وبدا عقلو يدي ويجيب.. وكيتشاور مع شيطانو.. وواحد لعقل كيقولو نوووض خلي لخيال حقيقة.. \n\nتالاسين :وا معااااك براء.. اواعدي.. عطيني غير لكود وسهى حتا لغذا فالصباح.. براااااء.. وا براااااء \n\nنفض راسو وشاف فيها كيرمش.. ومسح وجهو كينعل الشيطان لي ما بغاش يتفارق معاه هاد النهار وحااالف يخرجها منو.. \n\nبراء :ديري ********\n\nتالاسين:(بصوت مفشش بلا ما تقصد) هاء.. غير بشتيتو شعندك.. زربتي علياااااا.. عاودو\n\nبراء :(وعينيه مزالين على فمها) \n\nتالاسين :بفففففففف سهااااا عاود.. وااااا براء\n\nبراء:هاااااا.. اووووووف.. اري داك تيلي لهنا وغير سكتي ما تهضريش.. ما تحركيش فمك\n\nتالاسين:(قوصات حجبانها) وعلاش؟؟ \n\nبراء:ما تهضرييش ما تهضرييش.. (خدا تيلي من عندها) هاااا الكود.. غير سكتي..\n\nكتبلها الكود وعطالها تيلي وخلاها فاتحة فمها فيه باستغراب.. هزات كتافها بعدم مبالاة ودخلات بارطاجات الفوطو وفلبلاصة بداو لي جيم ولي كومونط حيث شحال وهي غابرة.. شافتو نايض وحطات تيلي..\n\nتالاسين :تسنى\n\nبراء :(بقى واقف كيتسناها تهضر) شنو\n\nتالاسين :جلس نهضر معاك\n\nبراء :(عقد حجبانو وجلس) هاني\n\nتالاسين :شني عملتي فداكشي ديالي؟\n\nبراء:هادشي علاش باغة تهضري\n\nتالاسين :وفاش انهضر معاك مثلا\n\nبراء :(وقف غادي وكيهضر) مزال ما كاين والو.. نهار تكون شي حاجة انقولهالك..\n\nما عطاهاش فرصة فين عاد تزيد تبحث فيه كان دخل هو للبيت وخلاها كدور فعينيها ما حملاتش المنظر لي دارلها..\n\nتالاسين :(شافت فمينوشة لي كدور حداها) راه كنقولك دحش كتقوليلي لا...\n\nدخل هو لبيتو وتلاح فبلاصتو غمض عينيه وحط يدو على جبهتو ويد على صدرو.. وتفكر هاد الصباح فاش خرج ومشى للكوميسارية.. \n\nدخل عاقدهم من بعد ما عيطلو صاحبو بشرو بالخبر السعيييد وبلي شدو دوك الرباعة.. هاز مناخرو للسماء وكيعض فشفايفو كيتحلف فيهم.. فتح البيرو ودخل مدرم وهما يطيحو عينيه على السمسار جالس مينط وحاني الراس.. عقلو مزياااااان ما يتنسالوش.. غير شافو ركبوه الجنون وتلاح شااانق عليه وهزو كيعطيه فالطروش والركل وهو ما كيشوف قدامو غير صورتها وهي كتبكي وتشهق فاش جات عندو ومزااالين دموعها ما بغاو يتنساولو.. وما كيهضر ما كيتكلم غير كيعطيه وعينيه خااارجين فيه بالاعصاب وصاحبو كيفك ويجر فيه وهو يبس عليه يبسة ما طلقو حتا نساه حليب لبزيزيلة دميمتو.. جرو صاحبو وبوليسي اخر وبعدوه عليه وهو عينيه مزالين خارجين.. \n\nبراء :طلق نتا وياااه طلق.. الشماااتة لي حطك.. (كيتنتر ويضربو بالركل وهما كيجرو) دموعها انحلبهم من الكلب لي حطك.. لقيتوها غشيمة دورتوووها بيناااتكم.. واااا طلق اصاااحبي طلق\n\nمعاذ:براااااااء تهدن.. ما تندمنيش\n\nبراء :طللللق خليني نربي الشماااااتة.. كليتيها فرزقهااااا.. دوي الحمااار..\n\nالسمسار مسكين طلقها فسروالو.. الخلعة دالحبس مع الخلعة ديال لعصى لي كياكل وطاح فالارض كيكحز مع الحيط.. وكل ساعة كتجيه دقة من رجلين براء.. \n\nمعاذ: براااء ما تخلينيش ندير شي حاجة ما اتعجبكش.. \n\nبقى كيشوف فيه وكيسوط وهما شااادينو بزز.. وفلخر تنتر منهم وعطاه بالظهر كيمسح على وجهو وجلس على الكرسي كيفيفري برجليه ويشوف فيه.. \n\nبراء :هزو من قدامي راه انوض نقتلو\n\nهزوه وخرجوه كيجرو فيه وبراء كيحمر فيه حتا تمو مدوزينو من حداه وهو يجمع معاه بركلة وهو جالس حتا فرعلو فخضو.. \n\nمعاذ:برااااااااااااء.. صافي اصاحبي\n\nبراء:فين هو شريكو.. \n\nمعاذ:شنو بغيتي بيه.. باغي تكمل الطرح\n\nبراء:ما اتبردلييييش.. ما كرهتش نبكيهم دم فعاوط الدمووع لي بكاتهم.. \n\nمعاذ:يااا صاحبي تكايس على راسك.. راه عرفنااااك طايح ههه\n\nبراء:خنزر فيه\n\nفاق من سهوتو.. وتنهد ورجع غمض عينيه.. وكيفكر اذا عرفات بلي فلوسها رجعات تقدر تبغي تاخذها وتمشي.. ودار بنااقص.. قال يخليها هكاك ما يقولها واالو وفلوسها حطهم فكونط فتحو بسميتها.. نفض كلشي من بالو وتقلب على كرشو باغي ينعس.. \n\n🎗️🎗️🎗️🎗️\n\nدخلات للدار وعينيها منفوخين بلبكى.. وساااخطة ما كتشوفش قدامها الطريق.. تلاقات الخدامة فطريقها ووقفاتها.. \n\nبيسان :فاين هي عزيزة؟ \n\nالخدامة :(كتشوف فيها مبهوضة) شكون فيهم الالة\n\nبيسان :زينب \n\nالخدامة :فبيتها\n\nدازت فيها وطلعات ديريكت للبيت.. ودخلات مدرمة لقاتها جالسة متكية حاطة ماسك على وجهها والخيار فوق عينيها.. غير سمعات الباب لي تحل مجهد ناضت مطفووجة حتا طاحو لخيارات وخرجو عينيها.. \n\nوقفات بيسان عند راسها مخرجة عينيها وكتبكي ودموعها سايلين وزينب بغات غير تهضر لقات لماسك شاادلها وجهها ما خلاهاش حتا تحرك فمها وبزز باش نطقات.. \n\nزينب:بيسان.. مالك\n\nبيسان:ماااالي.. كتسقسيني مااالي؟؟ يانا انحماق انحماااق اههئ انهنههئ خرجت على راسي وعلى خوتي وعلى عائلتي بيدي اهئ اههئ اههئ.. ندددددمت.. نددددمت حيث تبعتك.. خرجنا على كلشي بهاد الفعلة اههئ اههئ حتااااا حد ما فرحان.. علاااااش اعزيزة علااااش اههئ اههئ ياك قلتيلي كوولشي ايكون مزياااان.. حتا حاجة ما مزيانة.. حتا حااااجة اههئ يانا ضيعت كوولشي بيدي.. عمري نسمح نرااااسي اههئ اههئ \n\nزينب:(بغات تشدلها يديها وهي كتحرك فمها بزز) كاالم.. كااالم\n\nبيسان :(تنترات منها بعصبية) ما تشبرشيييي فيااا..مزال عندك الگانة لي تعمل الماااسكاات.. هادشي لي بقاالك.. كولشي ترون ونتينا هنا مكيفة وما هامك واااالو.. حنا راه خسرناااا كلشي ومزااالين انخسرو نهار يعرفو شني عملنا اههئ اههئ.. (كتمشي وتجي وتدوز يديها على شعرها) نهار يعرفو ما ايسمحولنااااشي.. لا تالا لا براء لا سعد.. حتا واااحد.. وبابا.. بابا ايسخط عليااااا اههئ انهنههئ بابا غادي يتبرااا مني على هاد الفعلة.. كلشي الا بابا.. شني عملت يانا شني عملت شنيييييي عملت اههئ انهههئ\n\nزينب:(وقفات باغة تشد فيها) بيسان.. \n\nبيسان:(دفعاتها وخرجات عينيها فيها) قلتلك رخييييي مني.. يانا ضيعت كلشي بسباااابك.. ندمت لي تبعتك.. ما تبقاااشي تقرب مني.. فرقني علييييييك اههئ اههئ \n\nزينب:(دمعو عينيها ) بنتي.. \n\nبيسان :ما بنت حد ياااانا.. ما بنت حدددد.. \n\nشافت فيها محمرة عينيها وكلها كترجف.. وخلاتها هي واقفة مخرجة عينيها ودموعها بداو ينزلو وتمات خارجة بحالها.. يله غادي دور مع الدورة وهي تخرج عينيها.. شهقات ووقفات فبلاصتها.. وزيرات على فمها ودموعها كيسيلو وكتحرك راسهاَ بلا..\n\nخرجو عينيها فمها لي واقفة قدامها وعينيها مغرغرين.. قبل ما تهضر ولا تكلم هزات يديها حتاااااا لفوق ونزلات عليها بتصرفيقة للحنك حتا دار وجهها وشدات فالحيط قبل ما طيح.. خرجو عينيها من بلاصتهم حيث عمممرهم ضربوها..وقبل ما تفطن بالدقة شداتها رؤيا من شعرها وهزاتلها راسها حتا تقابلات معاها وعطاتها للحنك لاخور وخلاتها واقفة شادة فيه وبدات كتشهق فبلاصتها وهي حانية الراس...\n\nما متيقاااش لي سمعات.. شافتها فاش كانت داخلة كتبكي وتبعاتها مخلوعة تشوف مالها.. وتصدمات من لي سمعات.. وتفكرات براء وتالا لي قالولها بلي شي حد لعب معاهم هاد اللعبة وفهمات لبلان كاااامل بلحق علاش مزالة ما عارفة.. شافت فيها باستحقار ودموعها هابطين..\n\nبيسان:(كتبكي) ماما.. خليني نشرحلك\n\nرؤيا:(خرجات فيها عينيها حومر بالدموع) شششش.. قطع حسك.. سككككت\n\nشافت فيها كتغلي وجراتها من يديها غادة بيها لبيتها وبيسان غير كتدمع موراها.. وجهها ايطرطق بلحمورية بقوة ما بكات..دخلاتها ودفعاتها حتا كانت اطيح وسدات الباب ودار عندها كتغلي..\n\nرؤيا:علاااااااش.. هضر ..علاش عملتو فيهم هايداك.. علاااش؟ شني عملولك؟؟ علاش هادشي هضر\n\nبيسان:(بصوت متقطع بلبكى) ماما غير تهدن ويانا انشرحلك اههئ انهئ اهء\n\nرؤيا: كيفاش نتهدن كيييفاش.. عارفة راسك شني عملتيييي.. عاارفة شمن مووصيبة حطيتيهم فييييها\n\nبيسان:براء راه كيبغييييها.. هي اتكون مزياااانة معاه اههئ انهنههئ\n\nرؤيا:هادشي كاامل عملتوه حيث براء كيبغيها؟؟؟ كيفاش طااوعك خاطرك تعمل فختك هايدا اههئ اهئ.. ما بقاتشي فيييك.. ما بقاشي فيك سععد.. نتينا واش عارفة شني عملتي ولا لا..\n\nبيسان:(حانية راسها وكتبكي) ماشي لخاطري اماما ماشي لخاااطري اههئ اههئ انههئ\n\nرؤيا :(شداتها من دراعها حتا غرزات ضفارها فيها) كيفاش ماااشي لخااااطرك.. عزيزاك ماشي غريبة عليها.. ولكن نتينا.. نتينا ابيساااان.. هاديك راها ختتتتك لي عملتي فيها هادشييي.. هاديك ختك وخاك لي شوهتيييي صورتوم قدامنا وقدام باااااك.. شوفتي فاااين وصلتونا كاااملين بينا\n\nبيسان:(طاحت على صدرها مرخية) والله مااا لخاااطري اماما اههئ انهنههئ حسوووو بيا حتا يانا راه كنموووت.. ماشي لخاااطري.. نددددمت ولكن راه مااااشي لخاااطري..\n\nرؤيا:(كتمخض فيها) وششكون بزز عليك.. عزيزااااك.. هضر\n\nبيسان:(حطات قبضتها على صدرها كضرب بيها جيهة قلبها وهي اطيح فبلاصتها وكتبكي) هاااااااادا اماما هااااادا لي بزز عليااااااا اههئ اهههئ اععععع انهئ.. هااادا اماما اهههئ اههئ هاادا لي ما كرهتشي نقلعوووو من مووطعو ونتهنااااا اههئ انهنههئ هاااادا سبااااابي فكلشييييي\n\nحطات راسها على صدر رؤيا وهي هاااابطة كتبكي ودراعها مزالة فيد ماماها حتا طاحت فالارض عند رجليها وراسها عند كرشها..\n\nبيسان:كنبغيييييه امااامااا.. اههئ اهههئ كنبغيييه وهو ما حاسشيييي بيااااا انهنههئ اههئ كنبغيييه وقلبي كيتقططططع اههئ اههئ \n\nهزات راسها فمها وهي مزالة طايحة وشداتها من رجليها ودموعها كيتلاقاو فذقنها.. ورؤيا ججااامدة فبلاصتها كتشوف فيها مصدوووومة..\n\nبيسان :علااااش اماما غير قولي علاااااش اههئ انهنههئ اهههنععهئ.. علاااش ما بغاانيشي.. علاااش بغاااها هي.. هاديك راها ختيييي ختييي اعباد الله.. بغاااااا ختي اماما ويانا ما بغااانيشي اههئ اهههئ شني لي فياااا ماشي هو هداااك.. واش خااايبة.. ما مزياناشييي.. والله حتااا كنبغييييه اماما اههئ اهههئ كنبغييييه وحتا واااحد ما حاااس بيااااا..\n\nترخات رؤيا وطاحت حتا هي جالسة حداها وكتشوف فيها كتسرط فريقها وعينيها خاارجين فيها.. عنقااتها بيسان وزيرااااات حاطة راسها على صدرها كتشكي وتبرد كيتها.. وجهها ما بقى وجه بقوة الدموع.. وهي كترجف وتشهق وكلامها كيتقطع مع الشهقة.. \n\nرؤيا:(مبهوضة) كتبغي سعد؟ \n\nبيسان:(زيرات عليها وخشااات راسها فصدرها كثر) بزاااااف اماما بزااااف اههئ اههئ كنبغيه كثر ما كتصور انهنههئ من نهااار عقلت على راسي ويانا كنتسنى نهار لي يبغيني فيه حتااااا هو اههئ اههئ ولكن هو بغااااها وما بغااانيشي.. بغااا ختي وما بغااانيشي.. علاش اماما علاااش اههئ اههئ غير قولي علاااش ماشي يانا اههئ اههئ اععهنهعع \n\nرؤيا تخلطو عليها لعراااارم.. شهااد الحالة ولادها طايحين فيها.. كل واحد وقلبو فين معلق.. شدااااتها الدوخة وسط هاد المعماعة.. شكون تلوووم ومعامن تجي.. للحظة نسات كلشي وبقات كتبانلها غير بنتها لي طااايحة قدامها ومعنقاها وكتبكي وتشهق وحالتها حااالة.. نسات كلشي وبقات كتبانلها غير كبدتها لي كتشوى قدامها.. ودمعو عينيها كثر ونزلو كيتكركبو حتا كيطيحو على راس بيسان.. وبلا ما تفكر زوج مرات جراتها عندها وخشااتها فصدرها كثر وهي كتبكي معاهاَ..\n\nبقات معاها شحااال وهي غير معنقاها وكطبطب عليها وتبكي معاها.. خلاتها تخوي قلبها فلبكى حتااا عيات وتهداات وترخات بين يديها.. وهزاتلها راسها كتمسحلها وجهها وهي براسها خاصها لي يسمحولها.. تبسماتلها وباست جبهتها..\n\nرؤيا:دابا اتقولي كلشي.. من لول.. كيفاش عملتو لهادشي.. وفوقاش وكلشي.. صافي؟\n\nحركاتلها راسها باه.. شداتها رؤيا وقفاتها وجلساتها فوق الناموسية كتمسح على راسها وبدات كتسمعلها وهي كتعودلها وتبكي.. \n\n🎗️🎗️🎗️🎗️\n\nكان متكي كيحاول ينعس.. ويله بدات تديه عينو وهو يفتحهم وناض طافج فاش تفكر القضية لي قالو عليها الكونسييرج.. بلي شي حد جا عندها.. تلفااتو فاش دخل وكملاتلو فلغذاء وما بقاااش عاقل ومشات من بالو.. وهو ينوض بالجرا تم خارج عندها عاااااقدهم.. مع خرج مع كيلقاها جاية من الكوزينة كانت كتجمع فالطبلة.. زفر وقرب عندها وهي وقفات فبلاصتها كتشوف فيه باستغراب.. الطريقة لي كان جاي بيها قاصدها وعينو فعينها معصب جاتها غريبة..\n\nتالاسين :شعندك\n\nبراء :(وقف قريب ليها) شكون جا عندك\n\nتالاسين :هااا... شكون جا؟\n\nبراء:(بصوت هادئ ولكن نبرة قاصحة) شكون ججا عندك قباايلة.. سعد ياك؟\n\nتالاسين :علاش كتسقسي\n\nبراء :شنو قالك؟\n\nتالاسين : ماشي شغلك.. \n\nوتمات غادية وهو يشدها من دراعها حتا تقصحات وهو يبعد يديه كيشوف مالها.. بانتلو يديها فيها شراطي رقااق زورق.. باينين دصباع شي حد.. شد دراعها بين يدو وهزها لعندو كيشوغ فيها ويحقق.. وما حدو كيشوف ما حدو كيتأكد ويزير على فمو.. سرطات ريقها متوترة من قربها ليه بديك الطريقة خاصة وانه ما لابسش عليه من الفوق وجرات يديها من يدو ورجعات لور.. وهز راسو فيها كيهضر تحت سنانو..\n\nبراء :هو لي دارلك هادشي\n\nتالاسين :شكون؟\n\nبراء :(بحدة) سعععععد..\n\nسرطات ريقها.. بقات كتقول كيفاش عرف بلي جا عندها.. وهي ما كانتش باغاه يعرف باش ما يزيدش ينضو الصداع.. ساعة لي خافت منو طاحت فيه.. \n\nتالاسين :(كدور عينيها) سعد.. فاين شفت يانا.. هادي غير طحت قبايلة و..\n\nبراء :(سكتها وزاد قرب مخرج عينو) ما تكذبيييش.. شوفي فعيني ونتي كتهضري\n\nهزات عينيها فيه وكترجع تهربهم.. وهو ما حدها كتهرب عينيها وهو كيتأكد بلي كتكذب.. حيث عاارف طبيعتها مزياااان..\n\nتالاسين :ما..\n\nبراء :(قاطعها حاط صبعو على فمو) ما تكذبييييش\n\nتالاسين :بفففف.. باش عرفتي؟\n\nبراء:خلينا من كيفاش.. يدو هادي لي مطراسية فيدك؟ \n\nتالاسين :ماشي شي حاجة نسا عليك\n\nبراء :(بنبرة حااادة وصوت عالي على العادي) قلتلك وااااااش يديه\n\nتالاسين :(رجعات لور مخنزرة) وشعندك كتغوت\n\nبراء :واااااااش يديه؟ \n\nتالاسين :(بانفعال) يدو ومن بعد.. هضر بشتيتو وبلا غوات \n\nقلب وجهو كيحك ذقنو ويدو على خصرو كيعض فشفايفو.. ورجع ششاف فيها\n\nبراء :شنو قالك\n\nتالاسين :(زفرات بملل) والو.. غير هضرة خاوية\n\nبراء :تاااالاااااا.. ما تعصبينيش.. شنو قالك\n\nتالاسين :وا والو والو.. شنو بغيتيه يقول.. قال شمايت وما نسواوشي وضحكنا عليه.. شغااايقول.. راه ما نلوموشي.. اي واحد فموطعو ايكون فحالو وكثر\n\nخلاها كتهضر وتم غادي داخل لبيتو كيسوط ولقرودة كيشطحو فوق راسو وهي تم تابعاه.. \n\nتالاسين :براااء..براء..وقف..واش اتمشي عندو؟؟ ما تمشيشي.. وقف نهضر معاك\n\nما داهاش فيها ودخل لبيتو كيجبد لحوايجج ما يلبس وهي كدور بيه من هنا لهنا وتهضر مخرجة عينيها وهو غادي جاي كيجبد ما يلبس.. \n\nتالاسين :عنننداك تمشي عندو؟؟ براء لا عافاك.. جاوبني شعندك.. هو ما ايرجعشي يجي.. وااا براء\n\nوقف فبلاصتو مخنزر وحس بيها دخلات فيه حيث كانت تابعاه وهو وقف على غفلة.. رجعات لور مفافية غير بوحدها ودار هو عندها.. \n\nبراء :انبدل حوايجي.. بغيتي تبقاي تفرجي بقاي.. بغيتي تخرجي راااه لباب(شاف فيها كيتسناها تخرج) \n\nتالاسين :عافاك ابراء ما تمشيشي.. سمعني غير اتنوضو الصداع\n\nبلا ما يهضر طلع حاجبو وحط يدو على جناب السروال غادي يهبطو..هي غير شافتو غادي يقلع وهما يخرجو عينيها وعطاتو بالظهر مغمضة عينيها.. \n\nتالاسين :شكتتتتعمل.. ما كتحشمشي.. اتزول قدامي\n\nبراء :خرجي فحالك\n\nتالاسين :عافاك ابراء.. جلس ونتفاهمو.. باا صداع عافاك\n\nبراء :شغلك هداك دابا \n\nزرب على السروال زولو دغيا وهي مزالة عاطياه بالظهر ورماه فالارض حدا رجليها.. حسات بداكشي قاسها وحدرات عينيها تشوف.. بانلها سروالو.. وهي تخرج عينيها.. وبلاااا ما تفكر زوج مرات ضرباتها بجرية بلااا ما تشوف فيه وتمات خارجة غطططرطق بلحمورية.. بلحشمة والاعصاب.. ما حملااااتش يزول وهي حداه.. ولكن هو عارفها معكسة كون نا دارشش هاكاك كاااع ما تخرجلو.. بدل عليه بالخف وهو حاط بين عينيه سعد وهو شادها من دراعها وكيزير..\n\nلبس عليه دغيا.. هز سوارتو وتم خارج وهي تعرضلو فالباب.. \n\nتالاسين :ماشي عندو؟ \n\nبراء :بعدي من قدامي\n\nتالاسين :لا.. ما انخليكشي تمشي..براء بركة من المشاكيل عافاك.. يكفي لي حنا فيه\n\nبراء :تااالااا.. بععععدي\n\nبغى يفوتها وهي تخلف بالزربة ووكات بظهرها على الباب وشادة لبواني بيديها ما مخليالوش منين يفتحها.. \n\nتالاسين :لا.. ما انبعدشي.. \n\nبراء :(زفر بعصبية) بعدي اتالا.. \n\nتالاسين :لا ولا ولا ولا.. مشي تجلس ما عندك فاين تمشي\n\nبراء :(زير على فكو) تااالا.. ما تجهلينيش\n\nتالاسين :وادابا علاش اتمشي عندو علااااش..\n\nبراء :(شدها من دراعها) عجبك هادشي لي دار فييييك.. \n\nتالاسين :(زولات يديها من يدو وهضرات بصوت خافت كترجاه) وا دابا صافي عافاك.. ما وقع والو.. غير اتكبر الموضوع على والو.. راه ما ناقصنا صداع.. واصلا هو لي فيه يكفيه\n\nبراء :هداك ما ايتهنى حتا نهرسو من رجليه باش ما يعاودش يزطم هنا ويقرب جيهتك\n\nتقدم بغى يحط يدو على الباب وهو تجي قبالتو حتا جا راسها فصدرو.. وحنات راسها حشمانة وكدور فعينيها وهو يرجع لور.. \n\nبراء :(خنزر فيها) حيدي من قدامي حسن ليك\n\nتالاسين :(عقدات حجبانها ويبسات فبلاصتها مزيرة على الباب) \n\nبراء :نتي ماشي دالهضرة\n\nشدها من دراعها وبجرة وحدة بعدها و جابها موراه وفتح الباب وهي تشدو من تيشورط.. \n\nتالاسين :ما تمشيشي.. عافاك.. \n\nبراء :(شاف فيديها لي شاداه بيها وطلع حاجبو) خايفة عليه\n\nتالاسين :يانا ما باغة صداااع.. \n\nبراء :صداع هو لي جبدو\n\nبقات كتشوف فيه.. عرفاتو مقصح راسو وما ايديهاش فيها..وهزات عينيها فيه بحزم وهي مزالة شادة. فيه..\n\nتالاسين :عرفتي ومشيتي عندو.. اترجع ما اتجبرنيشي.. انهز راسي ونمشي فحالي يانا فمرة.. كرهت رااسي ويانا كنشوفكم كدابزو بسبااابي..اللهم نهز راسي ونزيد فحالي ونهنيكم فمرة\n\nبراء:(شدها من دراعها بلا ما يقصح الشدة وجرها عندو كيسوط) الا سميتك مراااا ديريها.. واخة تكوني تحت سابع ارض انجيبك.. وهاد الدار هي لي ما اتخرجيش منها\n\nرخا منها وتم خارج وهي تزير يديها على تيشورط حتا بغا يتقطع.. دار وشاف فيها وتنتر منها.. \n\nبراء :طلقي بركة من المرض.. \n\nخرجو عينيها وهي كتشوفو غادي.. وبلا ما تفكر سدات الباب وتبعاتو كتجر فلكلاكيط لي فرجليها.. وهي مزالة بسروالها القندريسي وتيشورطها والشعر مجموع بمقبط.. يله وقف كيتسنى السانسور يفتح ووقفات هي على جنبو ما جات فين تهضر.. حتا كيسمعو صوت محلون من موراهم.. \n\nوصال:ميسيو براء.. ياك لباس\n\nكانت واقفة فباب دارها.. باينة عاد خارجة.. ضاربالك الحطة ديال بصح..كسوة فلحمر فايتة الركبة بشوية وججاياها على لاطاي.. ويديها طايحين على لكتاف.. ومسرحة شعرها وعطرها واصل حتا لعندهم وصباط ديال الطالون كحل..ومع هي عامرة شوية جات من داكشي.. طلعاتها تالا وهبطاتها..ودار هو شاف فيها مخنزر وهي كتشوف فيه وترجع تشوف فتالا وكتبسم.. قبل ما تزيد تهضر تفتح باب السانسور ودخل وتبعاتو هي قبل ما يتسد.. ودار شاف فيها مخنزر.. \n\nبراء :فين تابعاني\n\nتالاسين :رجلي على رجلك.. ما بغيتيشي تجلس حتا يانا انمشي \n\nبراء :(مسح على وجهو) اتعصبيني وما ايعجبكش الحال\n\nشافت فيه بنص عين وربعات يديها مكمشة فمها وكضرب برجل وحدة فالارض وهو طلعها وهبطها وطلع حاجبو.. جات كضحك وهي بسروالها القندريسي ولكلاكيط.. ومع ضعيفة جات فحال شي بوكيمون.. تفتح السانسور وقلب وجهو وتم خارج وهي تابعاه كتحاول تلحق عليه.. \n\nتالاسين :براء بلاش عافاك.. براء كون تسمع.. راك غير غادي تجبد الصداع.. صافي ما وقع والو.. براء\n\nهي تابعاه وهو ما كيجاوبهاش اصلا والكونسييرج حال فمو فيهم ومتبعهم بعينو حتا طلع براء فالاوطو وطلعات هي من الجيهة لوخرا.. \n\nبراء :نزلي بحالك\n\nتالاسين :راه ما انخليكشي تمشي.. \n\nبراء :(بحدة) تالاسين.. هبطي بحاااالك\n\nتالاسين :(خنزرات فيه) وا كنقولك ما تغوتشي.. عاجبينك حلاقمك\n\nبراء :(تنهد وحاول يهدن راسو) هبطي وطلعي للدار حتا نجي\n\nشافت فيه مصغرة عينيها وهو محمر فيها كيتسناها تنزل.. قلبات وجهها ومدات يديها للسمطة عملاتها وربعات يديها كتشوف قدامها.. \n\nتالاسين :زيد لا اتزيد.. انا ما نازلاشي\n\nبراء :نزلي\n\nتالاسين :لا\n\nبراء :تالا.. نزلي\n\nتالاسين :لا و لا\n\nبراء :(ضرب فالكرسي لي جالسة فيه حتا قفزات) قلتلك نززززززلي\n\nتالاسين :ويانا قلتلك لا\n\nبراء :(شدها من دراعها وجرها) مالك معكسة\n\nتنترات منو وما جاوباتوش ورجعات ربعات يديها كتشوف قدامها وتفيفري برجليها.. \n\nشاف فيها هو مطولا مخنزر وكيطلع فيها ويهبط وهي كتشوف قدامها وتعوج فمها وفلخر زفر وقلب وجهو. . وكسيرا..\n\nخلاتها ناعسة.. وغطاتها مزيان وحنات باستلها راسها.. وخرجات كتسوط وعوالة على خزيت.. ومشات نييشان قاصدة بيت زينب.. دفعات الباب ودخلات مدرمة وسداتو موراها.. وناضت زينب قافزة من بعد ما كانت جالسة حاطة راسها بين يديها كتخمم فهادشي لي وقع..\n\nقربات حتا وقفات حداها وهزات صبعها مخرجة عينيها..\n\nرؤيا :كنحتاارمك.. وبزاااف.. وعمري هزيت فيك العين.. ولكن حتا لولااادي وحبس..ما نسكتلكشي\n\nزينب:(ما فهمات والو) مالك.. شنو واقع\n\nرؤيا:فهميني واش هادشي فيك بالفطرة.. ولا مشالك فالدم؟؟ فرقتي ولدك على عائلتو وعلى باه سنيييييبن وحتا قلنا تبتي وبانتلك فولدي؟؟؟\n\nزينب :علاش كتهضري\n\nرؤيا :عجبك الحال دابا؟؟ فرقتي لولاد على عائلتهم وشعلتي بيناتهم العافية\n\nزينب:(مخنزرة) شكتخربقي نتي\n\nرؤيا :نتينا لي شكتخربق.. منين كتجيب هاد لبلانات؟؟\n\nزينب:هضري مقاد وبلا غوات.. وفهميني علاش كتهضري\n\nرؤيا :راه عاوداتلي بيييسان كوولشي.. سمعتيني.. كووولشي داكشي لي عملتو قالتولي\n\nخرجات فيها عينيها فحال الا كبيتي عليها سطل ديال الماء بااارد.. هرب الدم من وجهها.. ويبسات فبلاصتها كتسرط فريقها..\n\nرؤيا :ماشي حشومة عليك.. شني استافدتي دابا.. شني ربحتو بزووج.. هي صغيرة وما كتعرفشي ونتينا شني؟؟ نتينا راك كبرتي ومزااالة ما بغيت تعمل عقلك.. ما فكرتيشي فهادشي قبل ما تعملوو.. ما فكرتيشي فاين يقدر يوصل..\n\nزينب:انا.. انا.. انا ماشي\n\nرؤيا :نتينا راك خرجتي علينا.. خرجتي على ولادي.. وشتتي ليهم الشمل.. دابا عجبك الحال؟؟\n\nزينب:انا درت هادشي لمصلحتهم.. وولادك لي كتهضري عليهم راهم حفاادي.. بغيتيني نشوفهم كيتعذبو ونسكت\n\nرؤيا :ودابا شفتيهم مهنيين.. ما كيتعذبوووشي.. علاامن كضحك.. شفتي بيسان؟شفتي حالتها؟؟ وتالا وبراء لي تبرا منهم فراس هادوك هانيين؟؟ وسعد.. سعد ما بقاشي فيك.. شفتي حالتو.. وحنا شفتبنا هااانيين.. نتينا راك رونتي كلشي بهاد الفعلة\n\nزينب:كلشي غادي يتقاد.. خاص غير شوية دالوقت.. وسعد اينسى وايرجع يبغي بيسان.. وحتا تالا وبراء غادي يتفاهمو.. وفراس راه طال الزمان ولا قصار غادي يسمحلهم.. وكلشي ايرجع كما كان\n\nرؤيا :من نيتك.. كتهضر فحال الا ما عاملة واااالو.. ولا ما تقادشي كلشي؟؟ انلعبو لقمار بحياتهم ولا كيفاش؟ \n\nزينب:ايتقاااد..ايتقاااد انا مأكدة \n\nرؤيا:سمعني نقولك.. ولاادي خطيهم عليك.. وخاااصة بيسان.. هاديك صغيييرة وما كتعرفشي.. وغشيمة وقلبها كيحركها.. ما كتعرفشي تفكر بعقلها.. كلشي الا ولادي.. راه ما نعقل على حتا واحد على قبلهم.. ما تخالينيشي نوصل معاك لشي حاجة لي ما اتعجبني لا انا لا نتينا.. هادشي لي وقع وقع.. وما اتنفع لا هضرة لا غوااات.. بلحق من هنا لفوووق فرق ولادي عليك.. سمعتيني فرقوم عليك.. وبلاناتك خليهم عندك.. \n\nحمرات فيها وخرجات وزدحات الباب موراها.. وخلاتها واقفة فبلاصتها..حتا طاحت على وقفتها جات جالسة وعينيها مغرغرين كتشوف قدامها.. هي تقدر تكون ما فكراتش فالعواقب.. ولكن لي دارتو ما دارتوش بسوء نية.. دارتو حيث شافت فيه مصلحة حفايدها.. ودابا الا عرف فراس شنو دارت شنو ايقدر يدير.. خافت يمشي يتبرا منها عاود وهاد البرا محااالش يسمحلها..\n\n🎗️🎗️🎗️🎗️\n\nغادي فالطريق مكسيري وححاط مرفقو على السرجم ويدو كيحك بيها ذقنو واليد لوخرا كيسوق بيها.. وهي جالسة قدامو كتفيفري برجليها وقلبها ايخرج وهي كتشوفو علاين يوصل لدار سعد.. حيث عرفات الطريق.. وهو غير ساكت ومحمر وكيشوف قدامو.. سرطات ريقها ومالت عندو بالجنب كتهضر بشوية وكترجاه.. \n\nتالاسين :عافاك ابراء.. كون كتسمع وخلينا نرجعو.. عافاك..\n\nبراء :الصمت\n\nتالاسين :ما تبقاشي ساكت كتخلعني.. عافاك رجعنا فحالنا\n\nبراء :الصمت\n\nتالاسين :عافاك.. الا كنت عزيزة عندك خلينا نرجعو\n\nدار شاف فيها مطلع حاجبو.. زعما كتلعبلو بالوتر الحساس.. وقلب وجهو كيشوف قدامو ويسوط وكيخمم فيها فراسو.. هي شافتو ما وقفش ورجعات شافت فيه.. \n\nتالاسين:ياك عمري ما طلبتك على شي حاجة.. عملي خاطري عافاك ورجعنا فحالنا.. عافاك والله ما قادة على الصداع\n\nغمض عينيه وتنهد وهو مزال كيشوف قدامو وقلب وجهو للسرجم كيتنفس لهواء دربي ورجع شاف قدامو.. وقلب الطريق خذا طريق وحدة اخرى.. وهي غير شافتو قلبها وتنهدات بارتياح.. عرفات راسها اثرات عليه بكلامها وما قدرش يردهالها فوجهها.. وخاصة انها كانت كطلبها بطريقة تخلي لحجر يرطاب.. عسااااا هو لي غير بشوفة وحدة منو كتقتلو وتحييه.. \n\nشافتو وقف فوق راس الجبل.. ولبحر قدامهم.. عرفات راسها فأشقار.. وقف الاوطو وتنهد مرجع راسو لور ونزل من الطوموبيل ووقف موكي عليها ويديه فجيابو.. وصوت لبحر كيتسمع قوييي.. خاصة ان المنطقة عااالية.. شافت فحالتها.. وهزات كتافها وخرججات تبعاتو.. ووقفات حداه مربعة يديها وكتشوف فلبحر قدامها.. وبزوجهمَ ساكتين..\n\nشافت فيه.. ملامحو طلقو فحال الا تقول ما كانش معصب عاد دابا.. كيشوف قدامو وساهي وما رادلهاش لبال هي لي كتشوف فيه بنص عين.. تبسمات فاش عرفاتو دارلها لخاطر.. وقلبات وجهها كتشوف حتا هي قدامها وتنهدات براحة.. تنفساااات هواء البحر لي كيرد الروح فالواحد.. وبقات ساكتة شحااال.. حتا رجع بيها بالها لذكريات قدييييمة.. تنهدات وبصوت هادئ نطقات..\n\nتالاسين :عرفتي فوقاش اول مرة شفت لبحر؟\n\nفيقاتو من سهوتو بصوتها.. ودار شاف فيها ساكت.. شافت فيه حتا هي ورجعات قلبات وجهها كتشوف فلبحر..\n\nتالاسين :قبل ما نتلاقاك بليلة وحدة..\n\nبراء :(عقد حجبانو كيسمعلها باهتمام)\n\nتالاسين :كنت يله وصلت لطنجة.. ما كنت عارفة لا شمن مدينة يانا.. ولا فاين انمشي.. وحتا لهضرة ما كنتشي كنفهما.. وديك ليلة تلاقيت بزينب.. مزااالة عاقلة عليها عمرني نساها.. حتا هي من ناس لقلال لي دارو فيا خير عمري نساه.. كنت يانا وياها كنتمشاو على الكورنيش جيهة المرصى..وتما كانت اول مرة نشوفو.. ديك التبوريشة لي حسيت بيها والماء ديالو كيقيس رجلي مزالة لحد ساعة كنحس بيها كلما شفتو.. \n\nبراء :(شاف قدامو) لبحر كيخليك تحس بالراااحة.. تقدر بلا ما تهضر ولا تكلم تخوي كااع لي فقلبك واتحس بيه سمعك ومشاركك همك\n\nتالاسين :الصمت بعض المرات كيوصل شي حوايج واخة تعيا تهضر ما يوصلوشي.. \n\nسكت شحال وحتا هي سكتات.. وعينيهم على البحر والشمس لي بدات كتعلن الوداع.. تنهد تنهييدة طويلة ونطق.. \n\nبراء :عارف قصتك كاملة\n\nتالاسين :(شافت فيه عاقدة حجبانها باستغراب) شمن قصة\n\nبراء :قاسيتي بزاااف فصغرك\n\nتالاسين :(سكتات كتشوف فيه عاد نطقات) باش عرفتي؟ خالتي عاوداتلك؟ \n\nبراء :لا سمعتك.. (دار شاف فيها) فاش كنتي كتعاودي لسعد\n\nغمضات عينيها وقلبات وجهها ما باغاش تفكر لي داز..\n\nبراء :كي درتي وصلتي عند حياة؟ \n\nتالاسين :حياة؟؟ البنت لي كنت عندها فالدار\n\nبراء :(حرك راسو بالايجاب) \n\nتنهدات وتبسمات ابتسامة خفيفة.. وعينيها الخوضر ضارب فيهم الشعا دالشمس لي بدات كتغرب.. وهو كيشوف فيها عاطياه بالجنب كتشوف قدامها.. مشات عينيه لجنب فمها لي تحفرات فيه الغمازة الصغيرة مع ابتسامتها.. ورجع شاف فعينيها.. وهو مسحور بيها.. \n\nتالاسين :رجلي لي داوني عندها.. كنت هربانة من البوليس وكنفتش على دار الأيتام حتا عييت وجلست فباب العمارة.. ما حسيتشي براسي حتا نعست.. وفاش فقت جبرتها قدامي..وهي طلعاتني معاها للدار وعاوناتني.. كون تشوف الفرحة لي فرحتها فاش جبرت شي واحد كيفهمني ههه \n\nبراء :عارفاها فاش كانت خدامة؟ \n\nتالاسين :(شافت فيه مبسمة) ما كنتشي عارفة.. بلحق من بعد عرفت.. وما كيهمنيشي.. كاين ناس كيكونو غااارقين فلوسخ ولكن قلوبهم نقى من لحليب.. لي جبرتو فحياة ما جبرتوشي فرجال بشلاغمهم ونساء بخمارهم.. واخة غير نهار واحد..ولكن باش يدخلك لواحد لدارو ويوكلك ويشربك ويتهلا فيك وهو ما كيعرفكشي.. هادي بوحدها ماشي كلشي يقدر عليها.. (شافت فيه) مزال كتلاقاها؟ \n\nبراء : لا.. شحااال ما شفتها.. ولكن على حد علمي تابت.. ما بقاتش خدامة فداكشي\n\nتالاسين :احسن حاجة.. الحمد لله.. ربي يفرحها فيما كانت\n\nبراء : كان مكتابلنا نتلاقاو فديك الليلة.. نتي رجليك جابوك لدارها وانا رجلي داوني عندها.. باش ربي يحطك فطريقي.. مزال نعقل داك الصباح داز عليا كحل.. كنت غادي نحماق \n\nرجعات بيها الذاكرة لووور.. لداك الصباح فاش فتحات عينيها ولقات راسها معرية وهو واقف عند راسها كيفيق فيها.. شداتها التزنيكة وبقات غير كدور فعينيها.. هزات يديها رجعات بيها الشعر مور وذنيها واخة راه مجموع.. مهم قاعدة وولفاتها.. تبسم بالجنب وهو كيشوف فيها.. عرفها شنو تفكرات.. فحال الا كيقرا افكارها.. وسكت ما بغاش يزيد يحرجها.. \n\nبراء :ما كيجيكش هادشي لي كيوقعلنا غريب؟\n\nهزات راسها وشافت فيها باستفهام وهو شاف فيها..\n\nبراء :زعما كيفاش تلاقينا.. وكيفاش كتاب وتربيتي معانا.. وكيفاش كتاب وتزوجنا.. ماشي شي حاجة غريبة؟؟ \n\nقلبات وجهها وسرطات ريقها.. عرفاتو كيلمح لان هادشي كيذل على أنهم مكتابين لبعضهم.. وما بغاتش تبين.. \n\nتالاسين :صُدف\n\nبراء :(تبسم وعينيه فلبحر) لا.. نصيب\n\nشافت فيه وشاف فيها.. تلاقات عينيهم بنظرة غريبة.. كلمة النصيب بزوجهم كيآمنو بيها.. إلا ان النصيب كان كما تمناه هو.. ولكن ماشي كما تمناتو هي.. كانت نظرة فائضة بالمشاعر المتضاربة.. هو كان كيشوف فيها بنظرة مليئة بالحب ولكن هي كانت نظرتها نظرة فارغة منو.. نظرتو نظرة عاشق متيم بحبيبتو ولكن هي نظرتها نظرة إنسانة لإنسان كتعزو.. وبيناتهم بحر من الاحاسيس.. ولكن سرعان ما قلبات وجهها ما قادراش تزيد تشوف فعينيه.. وركزات على الشمس ليَ تبدل لونها وبدات تغبر مور البحر..\n\nغربات الشمس.. وطاح الليل مخلي الهدوء طاغي على المكان.. غير صوت لمواج لي كيتسمع.. مع صوت انفاسهم الهادئة.. دار شاف فيها لقاها مكمشة فراسها..عرفها بردات..\n\nبراء :مشينا؟\n\nحركات راسها بالايجاب وطلعو للاوطو ورجعو فحالهم.. طول الطريق ما هضرو ما تكلمو.. حتا وصلو ونزلو بزوج.. غير دخلو للدار وهما يتصدمو.. الدار مقلوبة سفاها على علاها.. وشحال من حاجة مهرسة وطايحة فالارض والزاج غير مترش.. خرجو عينيهم ما فاهمين والو.. حتا كيسمعو نبيح امينو ودخلو كيجريو للكوزينة.. لقاو مينوشة معلقة فرق لبلاكار وهو لتحت كينبح عليها.. اما الكوزينة فما بقات فيها حتا بياسة صحيحة.. شخشخو كلشي.. وعاد تفكرو بلي خلاوهم بزوج فالدار..\n\nتالاسين :اواعدي على حالة؟!\n\nبراء :(بملل) بففففف.. امييينو\n\nشافو فيهم وتلاح امينو على براء كيدور بيه وهو كيحك شعرو ويشوف فحالة الدار كي رجعات.. وهي قربات عند مينوشة كتعيطلها وتسايس معاها باش تهبط..\n\nحنا هو كيغوت على امينو وينهض فيه.. وامينو حاني راسو كيعرفو فاش كيبدا يغوت عليه.. تجلس امينو فالأرض مسرح رجليه وكيصدر صوت انين خفيف.. هو خنزر فيه ووقف يله هز راسو.. ومع الدورة لي ايدور.. كتبانلو طلعات فوق لبوطاجي معلقة كتمد باش تشد مينوشة لي مقنتة وخيفانة.. مزال ما كمل الشوفة حتا كيقشع رجليها زهقات وغوتات شادة فلبلاكار ودغيا فلتات يديها ورجعات لور.. وقبل ما توصل للارض كان هو خلف بالزربة وشدها قبل ما تجي فالارض ومع جاتو على غفلة ما قدرش يشد التوازن ديالو وزهقو رجليه وطاح على ظهرو وهو شادها وجات فوق منو.. غوتات هي مخلوعة وتسمع منو صوت انين وزير على فمو كاتم صوتو.. \n\nخرجو عينيها كتنهج..وهزات راسها لي كان مخشي فعنقو وشافت فيه ويديها على صدرو.. لقات تعابير وجهو كتبين بلي مقصح.. مقوص حجبانو وعاض على فمو.. ساط قالب وجهو ورجع شاف فيها ونطق.. \n\nبراء :مزيانة\n\nسرطات ريقها وحسات بيديه فوق ظهرها.. وتهزات بالزربة باغة تنوض وهو يشدها ورجعها وهي تخرج عينيها فيه شادة فكتافو وهازة راسها وقبل ما تهضر نطق هو..\n\nبراء :عنداكي رجليك.. الزاج فالأرض \n\nحركات راسها بالايجاب وناضت دغيا وهي كتعزل فين اتزطم.. غير وقفات وهو ينوض مجلس ومخيب سيفتو.. وحط يدو مور ظهرو وهي كتشوف فيه.. مشات عينيها مو ظهرو وهو يبانلها الدم فالارض.. وخرجو عينيها.. وقربات كثر كطل تشوف فالدم موراه.. وهو يبانلها ظهرو مجروح مخشية فيه زاجة صغيرة حتا سال دمو.. شهقات حاطة يديها على فمها وحنات كتشوف فالجرحة ومفتونة معاه.. \n\nتالاسين :براء تجرحتي؟؟ دخلات فيك زاجة.. كيسيل منك الدم ابراء..؟؟ \n\nبراء :اححح.. ما تخلعيش.. ماشي شي حاجة \n\nتالاسين :لا لا.. تجرحتي بزااف.. نوض نمشيو للسبيطار.. (شداتها البكية مخلوعة) راه الدم كيسيل.. الزاجة تغرزات فظهرك.. عافاك خلينا نمشيو\n\nناض وقف وحاضي مع الزاج وهي كتشوف فيه مخلوعة.. هز راسو فلبلاكار بانتلو مينوشة نقزات منو لفوق البوطاجي وخرجات من السرجم لي كيطل على الصالة.. وشاف فتالا لقاها مخلوعة.. \n\nبراء :ما تخافيش.. ردي البال غير لرجليك\n\nتحنا شوية ودور يد وحدة على خصرها وهزها عاطياه بالظهر.. حتا خرججو عينيها حيث غفلها بقات غير كتشوف مبهوضة..خرجها حتا لباب الكوزينة وحطها حيث كانت لابسة غير كلاكيطة وخافها تجرح.. حطها وتم غادي لبيتو وهي تابعاه كترجف.. دخل وشد تيشورط شرگها من لقدام وزولها بشوية وهو مقصح.. ووقف عاطي بظهرو للمراية وكيشوف الضربة وهي مزالة قدامو كتصفگ..\n\nتالاسين :خلينا نمشيو للسبيطار.. شوف على ضربة..\n\nبراء :لا.. هانا انداويها\n\nتالاسين : واش نتينا طبيب.. هادي راها خاصها تغرز\n\nبراء :اححح.. ما كنحملش السبيطارات\n\nبقى كيتماطا كيحاول يلحق للزاجة يزولها ويدو ما كتساعدوش..وهو عاض على سنانو..\n\nتالاسين :كون كتسمع.. عافاك خلينا نمشيو.. راها كتسيل بالدم بزااف..\n\nبراء :(كيحاول يوصل للزاجة) مزالين انتفاهمو على ديك الطلعة فوق لبوطاجي.. كون ما كونتش كون جات فيك نتي\n\nسكتات حاطة يديها على فمها وهي كتفكر بلي بسبابها وقعلو هاكاك.. شافت فيه وعينيها مدمعين وقربات شوية لعندو..\n\nتالاسين :دابا ما اتمشيشي للطبيب\n\nشاف فيها من لمراية.. ورجع قلب وجهو.. فهماتو بلي ما باغيش..سرطات ريقها وعينيها على يدو لي معذب معاها باش يشد بيها الزاجة وكيزير على فمو حيث كيحرك العضلة دظهرو وكيتقصح.. بقى فيها وبصوت خافت فيه نبرة حزينة نطقات..\n\nتالاسين:صافي هدا.. يانا انداويهالك\n\nبراء :غير خليك..\n\nتالاسين :لا.. جلس ورصى.. هانا ماجة\n\nتنهد وجلس فوق الفوطوي وهو كيحس بالدم كيسيح فوق ظهرو وهز تيشورط لي قطع كيمسحو.. شوية وهي تم خارجة وجلسات بجنبو وحطات لابواط حداها.. عطاها بظهرو وزيرات على فمها كتشوف الزاجة داخلة فيه تشوك عليها لحمها وعز عليها.. هزات لقطن كتمسحلو الدم هو لول.. وعاد حطات يديها على الزاجة وهي كتسرط فريقها وبدات كتجر فيها بشوية وقلبها كيضرها..\n\nبراء :(تقصح) بفففف.. نتريها دقة وحدة\n\nتالاسين :اتقصح؟\n\nبراء :غير جبديها ذغيا وزربي عليها\n\nتالاسين :(شداتها لبكية) اوووف.. واخة\n\nزيرات على فمها مغمضة عينيها.. وقصحات قلبها ونتراتها نترة وحدة.. حسات بلحمو تزير عرفاتو تقصح وحطات لقطن على الجرحة حيث بدات تسيل بالدم كثر.. يديها كيرجفو وهي كتغقمهالو بلانكول وتمسح.. حتا بداو عينيها كيدمعو حيث كتلوم راسها.. ونطقات بصوت كيرجف وهي كتحطلو الفاصمة على الجرحة..\n\nتالاسين :كتقولي معكسة ونتينا كثر مني.. كون غير مشينا للطبيب\n\nطلع حاجبو ودار مستغرب من نبرة صوتها.. وداكشي لي طاح فبالو لقاه دبصح..\n\nبراء :كتبكي؟\n\nتالاسين :(كتحطلو اللصقة وتهضر وهو قالب النص فوجهو لعندها) بسبابي.. \n\nبراء :على هادشي كتبكي؟ \n\nتالاسين :(شافت فيه وعينيها مغرغرين ورجعات كتجمع داكشي فلابواط حيث سالاتلو) كون غير خليتيها تجي فيا.. بسبابي شوف شني وقعلك.. \n\nبراء :(دار مقابل معاها) من نيتك؟.. تجي فيا ونصبرلها وما تجيش فيك.. نتي راك حمقة\n\nسكتات وهي كتشوف فيه.. كتحس بيه كيعطيها اهتمام كبير.. كيفاش فاش طلباتو ما قدرش يردهالها فوجهها.. فاش هزها وخرجها من الكوزينة خايف عليها لا تجرح.. فاش ما فكرش فراسو وفكر فيها هي..كل مرة كيبرهن ليها بلي بصح كيبغيها ولكن هي مزال قلبها ما بغى يتفتح ويحس بلي كيحسو من جيهتها..\n\nتالاسين :(حانية راسها وكتلعب بلبواط) يانا اصلا رونتلك دارك.. وبرزطتك معايا..\n\nشاف فيها.. حانية الراس وبزز باش كتهضر.. فحال الا دايرة شي فعلة وحشمانة منها.. كتقتلو بالبطيئ بدوك الحركات ديالها.. تنهد ورسم ابتسامة على وجهو.. \n\nبراء :داري.. رجعات دارك.. ديريها فبالك.. (ناض وقف) ودابا خاصنا نجمعو هاد الروينة\n\nتالاسين :(وقفات) غير ارتاح.. انا انجمعها\n\nبراء :اتمشي تجرحي راسك..\n\nتالاسين :لا ما تخافشي.. غير تماد نتينا وارتاح\n\nبراء : اوك.. مي خلي عليك لكوزينة.. جمعي غير الصالة\n\nتالاسين :واخة غير ارتاح\n\nبراء :لعشاء اندوموندي عليه من برا.. \n\nتالاسين :واخة لي بغيتي\n\nخلاها واقفة وعطاها بالظهر غادي لبلاثتو ونزل بشوبة ونعش على كرشو وهو كيحاول ما يحركش كتافو بزااف باش ما يتعكرش وعاض فالصبر واخة راه مقصح.. يله سمعها خارجة وهو ينطق ووجهو بين لخدادي.. \n\nبراء :دخلي للكوزينة نتفاهمو..\n\nتالاسين :لا ما اندخلشي\n\nتنهدات وخرجات.. وحنات بدات كتجمع فالصالة.. وترد كل حاجة لبلاصتها.. قاداتها ووقفات فباب الكوزينة.. كتشوف منين اتبداها.. ما دارت غير لي فراسها.. وجابت الشطابة والبالة شطباتها من الزاج لي فيها هو لول وعاد بدات كتجمع فيها وتنقي.. حنات على ركابيها كتمسح دمو من الارض وزيرات على فمها.. مزالة كتفكر الضربة لي كلا كيضرها قلبها.. حسات بتانيب الضمير.. وحسات براسها كتجبدلو غير الصداع.. مزالة ما نسات بلي كان غادي يمشي يدابز مع سعد على قبلها.. ما بغااتش هاكة.. ما باغاش تحس براسها ثقيلة على شي حد.. تغرغرو عينيها وحسات بالخنقة.. علاش ما عندها حد؟؟ علاش مقطوعة من شجرة؟؟ كون كانو واليديها عايشين كااع ما ترمى هاد الرمية.. كاااع ما تحس براسها مثقلة على شي حد.. واخة عمرهم حسسوها بلي ماشي منهم.. ولكن ضروري ما تحسي بالغربة وسط ناس ماشي هما عائلتك لحقيقية.. مزالة كتفكر ايامها معاهم.. فاش كانت كتجي من المدرسة.. تمشي عند مها للفيرمة.. وتبقى جالسة كدور من الكوزينة للجردة.. وتمشي تعيط لباها يجي يتغذى ويبقى يضحك ويفرح بيها.. فاش كان كيهزها ويرميها فلهواء وتهز راسها كتشوف فالسماء وتضحك فرحااانة حيث عاارفاه ايشدها وعمرو يخليها طيييح.. فاش كانت كتخشى وسطهم فالليل وتبقى تبرزط مها تغنيلها وما تنعس حتا تسمعها كدندنلها.. هبطو دموعها كيقطرو حتا تخلطو مع دمو لي فالارض وهي مزالة حانية على ركابيها وبالها رجعها لوووور..لذكريات قديمة.. ما كاينش لي يحس بحريقو كثر منها هي لي مزااال الجرحة لي فخضها لحد الساعة محفورة فيها.. مزال كتعقل على داك الخنجر فحالو فحال ديك الزاجة..تخشى فيها وقطع من لحمها كيما تغرزات فيه.. شهقات بصوت خافت وحطات ظهرها متكية على لبلاكار وعاضة على فمها.. خشات راسها بين ركابيها وجلسات كتبكي فصمت.. ضاعت عائلتها لولة وسرقهوم منها الموت.. وضاعت منها حتا عائلتها الثانية وسرقهوم منها المكتاب.. كل نهار كتزيد تآمن بلي هي خلاقت باش تعيش بوحدها.. كول مرة كترييد تأكد بلي هي فال نحس.. وبلي فما مشات ضرووووري ما يلحقوها المشاكيل.. كتعيااااا تصبر راسها وتقول ما نبكيييش.. ما نضعاافش.. ما نستسلمش.. ولكن احساس القهرة أقوى منها.. قلبها كتحس بيه كيضرها وما قاداش تسكتو.. وما كتلقى باش تبرد حريقها من غير لبكاااا.. كاين لي كيشوف لبكى ضعف.. ولكن لبكى بحد ذاتو قوة.. حيث ماشي كلشي كيقدر يفصح على الضعف ديالو ويبينو بلبكى.. وكيتخباو وراء ستار العنفوان.. \n\nناض من بلاصتو بزز.. وهو كيحاول ما يعكرش راسو.. قنطو السروال دجين وناض زولو عليه وجبد شورط لبسو.. يله بغى يرجع لبلاصتو وهو يطلع حاجبو فاش سمع الحس مقطوع.. وتم خارج يشوفها شكادير.. شاف ضوء الكوزينة مشعول وهو يزفر عرفها دارت لي فراسها وتم غادي عوال يوريها.. ساعة غير وقف فباب الكوزينة وهو يتصدم.. شافها مكمشة فراسها ومخشية فقنت الكوزينة بين لبلاكار والحيط.. معنقة رجليها وخاشية وجهها فيهم.. وفيديها خرقة بيضة كانت كتمسح بيها دمو.. تزير عليه قلبو وما حسش براسو حتا كان جالس قدامها وحط راسها بين يديه كيهزولها وعينيه خارجين وقلبو حاس بيه ايسكت..\n\nحط راسها بين يديه مخلوع وكيحاول يهزولها وهي ما باغاش تشوف فيه وهي كتبكي.. وما حدو كيسمعها كتشهق وقلبو كيبغي يخرج..\n\nبراء :تالا.. مالك.. شنو واقعلك.. علاش كتبكي.. تالا هزي راسك.. شوفي فيا.. تالا مالك؟؟ هضري..\n\nشد يديها لي شادة بيها الخرقة كيتفحصها وهي مكنززة يديها..ومع شاف فيها الدم سحابو دمها\n\nبراء :واش تضربتي.. وريني يديك.. فتحييييي.. ياك قلتلك ما دخليييش للكوزينة.. فتحي يديك.. (كينهج) فتحي ما تعصبينييش.. فتحي يديك..(غوت) تاااااااااالا فتحي\n\nهو غوت وهي زاااادت كتشهق كثر.. رخات من يديها الخرقة وفتحلها يديها لقاها ما فيها وااالو.. ما فهم حتا حاجة ورجع حط راسها بين يديها وكيتعافر معاها تهزو.. \n\nبراء :هزي راسك وشوفي فيا.. هضري ماالك.. علاش كتبكي.. تالا عافاك سكتي.. ما تبكيش عافاك.. ششش.. تالا مالك\n\nما بغااتش تهز راسها.. وما بغاااتش تهضر.. فقط كتبكي.. وهو تعرمو عليه وما عرف باش تبلا.. ما كيحملش يشوفها كتبكي.. كيحس براسو كيتحرق معاها وهي كتبكي.. وكل ما شهقات كل ما روحو كتبغي تخرج.. خفض نبرة صوتو وهو مزال ضام راسها بين يديه.. وحط فمو على راسها وباسها بقوة ورجع حط جبهتو عليه.. وجالس قدامها ركبتو عند ركابيها والرجل الثانبة ثانيها تحتو..و نفسو كضرب سخونة فراسها بقوة ما مخلوع عليها.. وبصوت حنين وخافت كانه كيترجاها نطق.. \n\nبراء :ما تبكيييش.. ما تبكييش.. صافي سكتي.. صافي..(مسح على شعرها) لحبيبة ديالي صافي.. ما تبكيش.. \n\nسمعات صوتو لحنين.. وزادت شهقات كثر وكثر.. ديما فاش كتكون مخنوق وكتحس بشي حد واقف معاك وكيقولك سكت.. كتلقى راسك كتزييييد فلبكى ماشي العكس.. \n\nتنهد بحرقة وباس راسها وزير عليه بيديه كثر وهو ما كرهش يدخلها وسط صدرو ويسكتها.. دخل يدو وسط شعرها حتا حس بحنكها وححط يدو عليه كيحاول يهزلها راسها بشوية.. \n\nبراء :(بصوت خافت) شوفي فيا.. هزي راسك\n\nحسات بيه كيهزلها راسها وقبل ما يتقابل وجهها مع وجهو ترمات عليه معنقاه ومخبية وجهها فصدرو ما بغاتوش يشوف وجهها وهي كتبكي.. وهو غير ترمات بين يديه ما زادش فكر زوج مرات وعنقها كثر مزير عليها وحاط راسها على صدرو..حس بالجرحة كتزدح فصدرو وتعكرات حتا ضرو قلبو.. زير على سنانو مصبر راسو وسرح رجليه وجلس فالارض ودور يدو عليها دافنها فيه ويديه كدوز على راسها وكتسرحلها شعرها وكيبوسها مرة مرة فوق راسها.. وكيسكت فيها.. حتا نطقات وهي خاشية. راسها فيه بصوت مخنوووق.. \n\nتالاسين :علااش يانا بووحدي اعععع اههئ اهئ.. علاش مشاااو وخلاوني اههئ اههئ اهههئ\n\nبراء :(باس راسها) نتي ماشي بوحدك.. انا معاك\n\nتالاسين :توحشتهووم بزااف اههئ انهنههئ اههئ كون غير بقاو معايا اههئ اههئ كون ما مشاوشي وخلاوني كاااع ما يوقعولي بزاااف دالحاجات اههئ اههئ \n\nبراء :(عرفها كتهضر على واليديها) ما خلاوكش.. ربي بغاهم\n\nتالاسين :ويانا شكووون يبقى معايا اههئ اههئ حتا يانا بغيتهم اههئ انهنههئ بقيت بووحدي اههئ \n\nبراء :(باس راسها) نتي ماشي بوحدك.. انا معاك وعمري نخليك.. ما تبكيش صافي.. انا معاك\n\nزيرات عليه كثثثثر مدورة يديها على ظهرو.. وهو بقى معنقها وكيهدن فيها.. وهي كتشهق وتبكي على صدرو.. وكيحس بدموعها فزكوه.. وبشوية بشوية بدات تنقص من لبكى.. هو غير حس بيها تهدنات.. طل عليها وهي تهز راسها بعدات عليه بشوية وشعرها تشابك مع لحيتو.. دوز يدو على شعرها حتا تقاد وحط وجهها بين يديه وقابل عينيها مع عينيه ودوز اصبع الابهام على خدودها كيمسح دموعها.. وهي مهبطة عينيها كل مرة كتلقى راسها معنقاه بلا ما تشعر.. ولكن هو لي كيكون حداها فكل مرة كتحتاج لي يطبطب عليها.. \n\nبراء :ما تبقايش تبكي.. نتي ماشي بوحدك.. كلنا معاك.. وانا عمري نخليك.. صافي\n\nبعدات وجهها من يديه بشوية وحركات راسها بالإيجاب وهي كتمسح وجهها.. حتا كيسمعو صوت الصوني دالباب.. عرف بلي دوموند لي طلب ايكون وصل.. وهي شافت فيه بتعجب زعما شكون لي ايكون كيصوني.. \n\nبراء :انا انشوف شكون ونتي نوضي غسلي وجهك\n\nتالاسين :(حركات راسها باه)\n\nبراء :ونلقاك حطيتي يدك فشي حاجة هنا مزال ما ايعجبكش الحال\n\nتالاسين :(حركات راسها) \n\nتبسم فوجهها وحط يدو على راسها وباسها من جبهتها بالخف وبعد..\n\nبراء :هاكاك.. ما تكونيش معكسة\n\nناض هو وقف بزز حيث حاس بالجرحة كتجبد فكل حركة وكتعطيه لحريق..وقف وخدا نفس وحاول ما يبينلهاش و مشا يفتح الباب.. وخلاها هي جالسة ومتبعاه بعينيها.. تنهدات وناضت كتجر فرجليها ودخلات لبيتها.. جلسات على حرف الناموسية ومينوشة نقزات من الارض جلسات حداها.. هزات يديها كتلعبلها فشعرها وحاسة براسها مهمووووومة.. تنهدااات تنهيدة من القلب وناضت غسلات وجهها وخرجات لقاتو واقف كيحط كراطن فوق الطبلة.. هز راسو فيها وتبسم وشيرلها تجي..\n\nبراء :اجي تعشاي ما حدها سخونة\n\nتالاسين :لبيتزا!\n\nبراء :وبالكفتة.. كما كتعجبك\n\nتبسماتلو وقربات جلسات قبالتو.. هو من جيهة وهي من الجيهة لوخرا وكل واحد وكرطونتو قبالتو وبدات كتاكل وهو كيشوف فيها.. فحال ديما ما كيقدرش يبعد عينو عليها.. وهي كتاكل بالثقااااالة وعااجباها جاتها لذيذة.. هزات عينيها تشوف فيه وهو هبطهم بالزربة قبل ما تقشعو كيشوف فيها.. كتشوف فيه عمرها ما عرفات بلي هو حنين حتا لهاد الدرجة.. ما كانتش قريبة منو باش تعرفو.. كيعرف عليها تفاصيل صغيرة يمكن هي وما كترضلهاش البال.. فوق ما كتحتاجو كتلقاه واقف معاها.. ماشي عاد دابا.. من ديييييما ومن شحال هادي غير هي لي ما كانت لا كتدي لا كتجيب.. تبسمات وهي وسط افكارها وبصوت هادئ وهي كتشوف فيه نطقات..\n\nتالاسين :شكرا\n\nهز راسو فيها مستغرب.. والطرف دلبيتزا كان فيدو كيعض منو.. بعدو وششرب العصير يهبط بيه وشاف فيها..\n\nبراء :اححم.. علاش..\n\nتالاسين :على كلشي..\n\nبراء :(تبسم وحط عينو فعينها) ما تشكرينيش.. المهم عندي تكوني فرحانة\n\nتالاسين :(تبسماتلو حتا هي)\n\nبراء : (رتاح منين ضحكات) ههه وما تنسايش.. لي مزوجين ما بيناتهومش شكرا\n\nشافت فيه بنص عين وما جاوباتوش وهو كيضحك..ونسا راسو وحرك يديه بالزربة وهو يتعكر\n\nبراء :احححح\n\nتالاسين :شعندك.. عقرتي راسك\n\nبراء :بففف.. \n\nتالاسين :هضرت معاك نمشيو للطبيب وما بغيتيشي.. كون راه عطاك شي دواء يكالمي عليك \n\nبراء :ماشي شي حاجة دابا وهو فاتني.. كملي ماكلتك\n\nشافت فيه بقلة حيلة.. سالاو عشاتهم.. وناض كل واحد لبيتو.. دخل هو لبيتو ووقف قبالة لمراية. كيشوف الفاصمة بان فيها شوية ديال الدم.. خيب سيفتو حيث عاطياه لحريق.. وهز كينة شربها وتماد فبلاصتو على كرشو كيحاول ينعس..\n\n🎗️🎗️🎗️🎗️🎗️\n\nكانو فبيتهم ناعسين.. هي حاطة راسها على صدرو وهو كيلعب بشعرها وكيحاولو ينعسو.. حتا نطقات وهي كتلعب بيديها فعنقو ولحيتو.. \n\nرؤيا :فراس؟ \n\nفراس :اممم\n\nرؤيا :دابا شحال انبقاو هايدا\n\nفراس :كيفاش؟ \n\nرؤيا :زعما على حساب تالا وبراء\n\nفراس :(عقد حجبانو وبنبرة جافة نطق) نعسي فحالك\n\nرؤيا :(ناضت تجلسات وتقابلات معاه) واش اتبقى نتينا وياه هايدا.. هاداك راه ولدك.. وتالا فحال بنتك.. شحال قدك تبقى مخاصم معاهم\n\nفراس :انا ما عندي لا ولد لا بنت.. وا جمعي دابا ودوزي تنعسي\n\nرؤيا :ماشي لخاطرك.. راه ولادك هادوك\n\nفراس :دابا شنو بغيتي.. ياك نتي ما شديتكش عليهم.. ولادك ضبري راسك معاهم.. ما حبستكش عليهم.. بغيتي تمشي عندهم ومشيتي.. وما بززت عليك والو.. ايوا حتا نتي ما تحطيش راسك فشي موقف لي ما ايعجبكش فيه الحال.. \n\nرؤيا :غير سمع منوم بعدا.. ما عرفتي يكون عندوم شي سبب لي خلاهم يعملو هايداك.. \n\nفراس:شمن سبب هذا لي يخليهم يتزوجو بلا خبارنا.. \n\nبقات ساكتة.. كتفكر واش تهضر ولا تسكت.. تقولو ولا لا.. عارفاه فاش ايعرفها خبات عليه حاجة فحال هادي ايكعى فيها كعية دبصح.. وفنفس الوقت خايفاه فاش ايعرف يقدر يتبرا من مو فمرة.. ما خافتش على بيسان قد ما خافت على زينب.. حيث هو ما سمحلها على لي دارت فيه غير بزز اما فاش يعرف دابا شنو دارت محااالش يرجع يسمحلها.. وتحطات امام نارين.. احسنهما سيئ... وحصلات ما عرفات ما دير.. وخلاتو كيتسناها تهضر وهي كتضرب اخماس فاسداس.. والهضرة حتا كتبغي تخرج وترجعها..\n\nرؤيا :(بتردد) ما عرفتشي.. مهم واش اتبقاو هايدا حياتكم كاملة\n\nفراس :نعسي لا اتنعسي وخليني عليك\n\nرؤيا :عافاك افراس.. ما بقيتشي قادرة نشوفكوم هايدا والله.. راه هو ولدي ونتينا راجلي.. واش باغي تعاود ما وقعلك نتينا مع باباك\n\nشاف فيها مخنزر.. زفر ساخط وتقلب عطاها بالظهر وغمض عينيه.. \n\nرؤيا :فراااس.. نوض كنهضر معاك.. نوووض.. فراس\n\nفراس :خطيني عليك ونعسي\n\nرؤيا :(صوتها تنغنغ حابسة البكية) حرام عليك.. ما حسشي بيا.. راه كنتقطع ويانا كنشوف عائلتي ترشات.. حس بياااا.. اههئ اههئ \n\nسمعاتو تنهد.. ودار وهو كينعل الشيطان.. شاف فيها لقاها جالسة موراه وكدمع.. وبلا ما يهضر جرها عندو وحط راسها على صدرو وعنقها كيدوز يدو على راسها.. \n\nرؤيا :اههئ اههئ اتصالحو ياك\n\nفراس :نعسي... \n\nعرفاتو ما بغاش يزيد يهضر.. وزيرات على فمها مقهووورة وعنقاتو مدورة يديها على صدرو وحشات راسها فيه وهي كدمع.. وهو كيمسح على شعرها وساااااكت.. \n\n🎗️🎗️🎗️🎗️🎗️\n\nفنص الليل خرج كيمسح وجهو من لعرق.. ودخل للكوزينة جبد قرعة باردة يشربها.. حس بجسمو شاعلة فيه العافية وعينيه كيتغمضو فيه النعاس ومرخيييي وما قادرش ينعس.. فشلاان وذاتو كاملة كتحرقو.. هز ديك القرعة وخرج للبالكون يضربو لهواء شوية وهو بزز باش كيحرك يديه.. حيث الضربة عاطياه لحريق لكتافو وخلاتو مهدود.. \n\nناضت حتا هي حيث جاها لعطش..لابسة بيجامة سروال وديباردور كالعادة وشعرها ضافراه للجنب.. دخلات وشربات وتمات راجعة فحالها وهو يبانلها جالس فالبالكون.. قوصات حجبانها باستغراب.. وتقدمات عندو حتا وقفات موراها وهو حس بيها وقبل ما تبان قدامو نطق بصوت فشلااان.. \n\nبراء :سيري تنعسي\n\nزادت تعجبات من نبرة صوتو العيانة وشعلات ضوء البالكون وهو يبانلها جالس حاط مرافقو على ركابيه ويديه على جبهتو.. باين لحمو كلو عرقان.. غير شعلات الضوء درق عينيه.. \n\nبراء :طفي الضوء \n\nتالاسين :(طفاتو وقربات عندو مخلوعة) شعندك..؟ شني وقعلك\n\nبراء :والو.. غير ما جانيش النعاس.. سيري نتي نعسي فحالك\n\nقربات وحطات يديها على راسو وعلى جبهتو.. ولقاتو سخون وهي تزعف.. \n\nتالاسين :هاا لي قلتلك.. ما كتسمعشي.. ياك قلتلك نمشيو للطبيب.. شفتي تزاد عليك الحال\n\nسكت ما قادرش يجاوب وما عندو لا لخاطر لا لگانة باش يبقى يهضر ويعاود.. هي شافتو ساكت وزادت تشطنات عليه.. جلسات بجنبو وحنات راسها كطل على وجهو..\n\nتالاسين :براء.. واش كضرك بزاف؟؟\n\nتنهد.. عرفها تخلعات وما بغاش يشطنها عليه.. وهز راسو بزز.. وشاف فيها ورسم ابتسامة مرهقة..\n\nبراء :ما تخافيش.. دابا يفوت\n\nتالاسين :شربتي شي دواء؟ \n\nبراء :(حرك راسو باه) \n\nتالاسين :ديالاش\n\nبراء :دلحريق\n\nتالاسين :انجيبلك واحد ديال سخانة.. وزيد حبة من الدواء لي خديتي باش تزيد تهدن عليك\n\nبراء :(حرك راسو وهو كيعض على فمو من لوجع لي نغزو) \n\nتالاسين :(عز عليها) خلينا نمشيو لطبيب.. عافاك\n\nهز راسو فيها وهو بزز باش كيحل عينيه.. وهز يدو حطها على ركبتها كيطمنها.. \n\nبراء :ما تخافيش عليا\n\nشافت فيه وشافت فيديه لي على ركبتها.. سرطات ريقها وناضت وقفات.. \n\nتالاسين :انمشي نجيبلك الدواء \n\nقبل ما يجاوبها تمات خارجة فحالها كتهرب من حداه..وخلاتو هو جالس ورجع راسو لور وتنهد.. بعض المرات كيتمنى يبقى طول حياتو مريض.. حيث غير المرض هو لي كيخليها تبينلو اهتمامها بيه.. باغيها تخافيه عليه.. وتردلو البال.. وتبقى حداه.. زاد تنهد بحرقة حيث حس بوجع فظهرو ووجع فصدرو.. قلبو لي عياااااا وهو هاز حمل ثقيل.. وكيتسنى نهار يتفك سراحو.. حيث واخة كيصبر الا وراه محروووووق وحرقتو ما يعرفها غير لي مجربها.. اما هي فمشات لبيتو جابت الدواء لي خاصها ودازت للكوزينة جابت كاس ورجعات عندو.. \n\nرجعات عندو.. لقاتو موكي راسو على يديه.. قربات جلسات قدامو وهو تجلس عليه.. شد من عندها الكاس والدواء وشربو وتبسم فوجهها كعربون شكر.. وتنهد ورجع حط راسو بين يديه..\n\nتالاسين :نوض ترتاح فموطعك\n\nبراء:لا.. جاتني الغمة تما\n\nتالاسين :غير السخانة لي عملاتهالك\n\nبراء :نتي نوضي تنعسي..\n\nتالاسين :ونتينا اتبقى هنا؟\n\nبراء :اه شوية.. نرتاح ونوض فحالي\n\nتالاسين :اوك..\n\nناضت من حداه وهي كتشوف فيه وخلاتو جالس.. تنهد هو ورجع راسو لور.. وقاد الجلسة ديالو عيا وهو مقوص ظهرو.. وبغى يوكي ظهرو.. حاول ما امكن باش ما يتقصحش وهو مزير على فمو .. ولكن ما قدرش.. زفر وناض مشا لفوطوي طويل شوية.. وتمد فيه على كرشو واخة جاو رجليه خارجين منو.. حط خذية تحت راسو وتجبد.. هو يله تمد وهو يحس بغطا خفيف تحط عليه.. هز راسو بانتلو واقفة حداه كتقاد لغطا على كتافو.. \n\nتالاسين :بلا ما يضربك البرد.. هاكة حسن\n\nتبسماتلو وجلسات فالكرسي لي حداه وتغطات بغطاء حتا هي وجمعات رجليها فوق الكرسي وجلسات مكمشة..وهو كيشوف فيها.. سحابو مشات تنعس.. ولكن لا.. تبسم وعينيه عليها وهي كتشوف فجنابها وتشوف فالسماء.. حتا جات عينيها فعينيه وتبسماتلو.. سهااااا فيها وبلا ما يحس خرج تنهييييييدة ثقيييييلة مرافقاها ابتسامة ساحرة واخة ما كتبانش مزيان.. \n\nتالاسين :حاول تنعس باش ترتاح\n\nبراء :اتبقاي جالسة هنا\n\nتالاسين :انا حداك.. اصلا الجو مزيون\n\nتبسم وهو حاط راسو على يديه وقالب وجهو لعندها.. ومرة مرة كيغمض عينيه ويرجع يفتحهم ويشوف فيها.. وهي عينيها فالسماء ومرة مرة تشوفو واش نعس.. تبسمات وعينيها على القمرة لي مضوية.. هاد الليل تفكرات واليديها لي عمرها نساتهم.. وتفكرات معاهم الاغنية لي كانت كتغنيهالها مها.. وبدات كدندن بصوت مسموع نفس الاغنية.. \"ترخام ايما\"\n\nفتح عينيه بشوية على صوتها.. مولف كيسمعها كتدندن هاد الاغنية.. رجع غمض عينيه وسهاااااا مع صوتها لي سحرو مع سكون الليل.. حنين وخافت واخة ماشي صوت كيحمق.. ولكن عندها حنية فصوتها كتخليك ترتاحي ونتي كتسمعيها.. وبشوية بشوية بدا كيديه النعاس.. \n\n🎗️🎗️🎗️🎗️\n\n🌞هلَّ الصباح.. وطلعات شمسو.. مضوية وكتعلن على نهار جديد.. ضرب فيه الشعا فوجهو وحط يدو على عينيه مغطيهم.. تنهد وبقى شوية وهز راسو كيشوف فجنابو.. توجع شوية فظهرو ولكن دغيا فاتو.. ومع هز راسو مع بانتلو هي قبالتو.. ناعسة جالسة وراسها مايل للجنب ومكمشة فغطاها.. تبسم وناض تجلس بشوية كيفتح عينو بزز وسط الشعا دالشمس.. قرب عندها وتقابل مع وجهها..\n\nسرح فملامح وجهها وهي ناعسة.. لحظة ما كتعوضش.. احسن صباح بالنسبة ليه حيث صبح على وجهها.. ثاني مرة كيقدر ينفارد بيها وهي ناعسة.. المرة لولة فاش كان مريض وهاد المرة عاود.. تبسم فاش تفكر بلي كل مرة كيمرض كيلقاها حداه.. شاف الشعر طايح على وجهها.. وبهدووووء نفخ لهواء على شعرها حتا كيتهز على وجهها.. بقى مقابلها لدقائق ورجع ناض دخل لبيتو.. هز كاميرتو وخرج قبل ما تفيق..شاف فالساعة لقاها ستة ونص.. وقف قدامها وصورها.. تبسم وهو كيشوف فيهم.. ورجع حط الكاميرا وحنا باسها من راسها بهدوء وهي ناعسة ما بغاش يفيقها.. \n\nناضت كتكسل فبلاصتها.. عوجات عنقها كطرطق فيه شوية حيت ضرها فالنعاس.. وشافت فبلاصتو ما كاينش.. شمات ريحة القهوة وعرفاتو فاق.. وناضت داخلة فحالها.. طلات عليه لقاتو جمع الكوزينة وخايد مع لفطور.. عيات فيه يمشي يرتاح وما خلاهاش.. بدعوى انه صبح مزيان.. وما كذبش كان كيحس براسو احسن\n\nداز صباحهم كالعادة.. فطرو وسالالو.. وناضت هي كتجمع الطبلة وناض هو دخل لبيتو كيلبس حوايجو حتا وقف عليها كالعادة كيلبس ساعتو وكاميرتو فعنقو.. \n\nبراء :هانا خارج\n\nتالاسين :فاين؟؟ \n\nبراء :عندي شي شغال\n\nتالاسين :شمن شغال هذا.. بغيت غير نعرف فاين كتقيل نهار كامل متلوف ونتينا غير شومور.. لا خدمة لا ردمة\n\nبراء :(ضحك) ههه كتوحشيني ولا\n\nتالاسين :(شافت فيه شوفة دعيقتي) \n\nبراء :ههه صافي فهمنا.. وا شنو بغيتيني نبقى نابت حداك.. وزايدون شكون قالك راجلك لا خدمة لا ردمة\n\nتالاسين :عاااود راجلي ابراء!!!! \n\nبراء :ههه شو غير كتجمعي راجلي وبراء فجملة وحدة كي كتجي.. خارجة من فمك كي لعسسسسسل\n\nتالاسين :نتينا السخانة لعباتلك على دماغك.. ما انديشي عليك.. \n\nبراء :(تبسم بسخرية)\n\nتالاسين : وا قولي بعدا.. واش خدام بصح\n\nبراء :مالنا كنضحكو\n\nتالاسين :وفاياش\n\nبراء :فلحشيش\n\nتالاسين :راه قلتلك السخانة لعبات عليك \n\nبراء :ههه.. كنخدم الخدمة الاصلية ديالي.. (شد الكاميرا بين يدو) كنصور\n\nتالاسين :كيفاش زعما\n\nبراء : الالة انا اصلا كنت خدام مع واحد المجلة الكترونية معروووفة.. هادي عامين.. وعندي ركن مخصص ليا ولتصاوري فيها فهمتي.. كناخد تصاور كل مرة وديالاش وهما كينشروهوم.. والواليد خدمت معاه غير باش نعاونو ماشي حيث باغي.. \n\nتالاسين :اهاااه.. ويانا زيالي راك بيطالي\n\nضحك على الطريقة باشقالها وحرك. راسو يمين شمال ورجع هز راسو فيها.. \n\nبراء :هانا مشيت\n\nتالاسين :واخة\n\nبراء :الا احتاجيتي شي حاجة عيطيلي.. انا فلغذا نكون هنا\n\nتالاسين :ان شاء الله ربي يعاونك\n\nتبسم ليها.. وخرج فحالو ودا امينو معاه فحال ديما باش ما يبقاوش محمقينها.. وهي رجعات كتكمل الشغل لي فيديها.. حتا كتسمع الصوني فالباب\n\nتالاسين :شعندو رجع.. ما خداشي سوارت ولا؟ \n\nمشات باش تفتح.. ويله فتحات الباب وهي توقف فبلاصتها..\n\nيتبع.."
  },
  {
    "id": "10",
    "title": "إرحموني الجزء 11",
    "desc": " طلعاتها وهبطاتها.. واقفة بكولون مزير فالرمادي مع ديباردور بيضة.. وكلاكيطة حمراء فرجليها.. الاظافر مصبوغين.. والشعر مجموع خفيف وريحة لعطر فايحة منها زوينة.. ثارت اعجابها بنت زوينة.. وقوصات حجبانها باستغراب..\n\nوصال:(ابتسامة) سلام\n\nتالاسين :وعليكم السلام..\n\nوصال:سمحلي.. يمكن ما عرفتينيشي.. انا جارتكم\n\nتالاسين :ااه عرفتك (تبسمات)\n\nوصال:عافاك بغيت نطلب منك طليبة..\n\nتالاسين :مرحبا\n\nوصال:بغيت شارجور ايفون.. انا ديالي تخصر وواقفة عليه دابا ضرووووري.. كان سبقلي خديتو من عند ميسيو براء\n\nتالاسين :ااه.. واخة هانا نجيبلك ديالي.. حيث هو ما كاينشي\n\nوصال:واخة شكرا\n\nتبسماتلها وخلاتها واقفة ودخلات جابتلها الشارجور ورجعات لقاتها واقفة موكية على الباب وكتبرم خصلة من شعرها على صبعها..\n\nوصال :اووه شكرا بزااف.. انشارجي بيه ونجيبولك..\n\nتالاسين :مرحبا ماشي مشكيل.. خود راحتك\n\nوصال:بالمناسبة.. انا وصال(مداتلها يديها)\n\nتالاسين :(صافحاتها) وانا تالاسين.. متشرفين\n\nوصال :حصلي الشرف.. نتينا ختو دميسيو براء\n\nتبسمات كضحك فخاطرها على الطريقة باش كتقول ميسيو براء.. بطريقة محلونة..\n\nتالاسين :وي تقدر تقول هايداك\n\nوصال :ااه مزيان.. مرحبا بيك معانا.. الا كنتي اتبقى هنا نرجعو صحابات هههه شني ظهرلك\n\nتالاسين :ان شاء الله علاش لا..\n\nوصال:ههه اوك ما نزيدشي نعطلك.. يله بسلامة.. وشكرا مرة ياخرا\n\nتالاسين :مرحبا\n\nتبسماتلها وسدات الباب ودخلات تكمل شغلها.. شوية وهي تسمع تيلي ديالها صونا.. هزاتو وجاوبات.. وشوبة وقطعات وهي فرحاااااااانة بالكوموند الجديدة لي جاتها.. واخييييرا.. بقات واقفة فبلاصتها كتخمم شنو خاصها وكتضحك مع راسها..واول حاجة مشات جابت ورقة وستيلو وجلسات كتخمم شنو اتصايب بالضبط وشنو محتاجة.. قادات داكشي فورقة.. ودخلات جبدات داك البركة دلفلوس لي كانت باقة ليها.. جمعات شعرها فكاسكيط وهزات صاكها ومينوشتها موراها وتمات خارجة وعينيها كيبريو بالفرحة.. وحنوكها موردين وكتبسم.. \n\nغير خرجات وهي تلاقا بوصال عند السانسور.. بنفس لبستها دقبايلك.. ولابسة صبردين ونظاظرها.. شافت فيها تالا كترمش.. ووقفات حداها..\n\nتالاسين :سلام\n\nوصال :اهلا حبيبة.. خارجة؟\n\nتالاسين :اه.. \n\nوصال:فاين ماشة.. زعما الا كانت نفس لبلاصة نمشيو مع بعضنا\n\nتالاسين :انمشي لسوبر مارشي\n\nوصال :ههه حتا انا.. ايوا صافي نمشيو بزوج\n\nتالاسين :ههه واخة\n\nهبطو بزوج فالسانسور.. ووصال غير كتهضر وتجبدلها فلسانها.. وهي كتعطيها جواب حدو قدو.. حيث ما مضاسراش معاها.. مهم كدير معاها الصواب.. حتا تمو دايزين من حدا الكونسييرج وهو يعيط..\n\nالكونسييرج :مدام وصال.. تسناي شوية\n\nوصال:(زفرات ساخطة ورجعات عندو) شحال من مرة قلتلك ماشي مداااام.. وا ما بقيتشي مدام طلقت ما كتفهماشي\n\nتالاسين بدات غير كترمش وعرفات بلي هي مطلقة وبقات غير كتشوف.. \n\nالكونسييرج:ااا سمحيلي الالة وصال.. راه غير اللسان ما فيه عظم.. ما ديش عليا\n\nوصال :دابا شني كاين؟\n\nالكونسييرج:اا غير هاد لبريات جاو بسميتك.. قلت نعطيهملك \n\nوصال:واخة خليهم حتا نرجع\n\nالكونسييرج:واخة لي بغيتي امد.. ا لالة وصال\n\nخنزرات فيه ودارت معصبة.. شافت فتالا وهي تبسم بزز وتمو خارجين.. وحتا تالا ما زادتش هضرات او سولات فالموضوع جاها عادي.. \n\nرجعات للدار.. حطات السخرة وبدات كتوجد لغذا هو لول.. عيطلها جواد كيسول فيها وكان معاه جهاد.. قشبو عليها شوية حتا قطعات عليهم زاعفة ورجعات لشغالها.. \n\nكانو كيوجدو راسهم يجلسو للطبلة دلغذا.. هي كتحط الطبلة وهو كيعاونها.. من بعد ما دوش ولبس عليه سروالو دالكيطمة..وهي ما بقاتش كتعلق عليه.. صافي ولفاتو يلبس هاكاك ما عندها ما دير.. يله جلس على الطبلة وتمات هي جاية بأخر صحن وهما يسمعو الصوني دالباب.. بغا يوقف يمشي يشوف شكون وهي توقفو \n\nتالاسين :خليك.. هانا نشوف شكون\n\nقبل ما يجاوبها عطاتو بالظهر ومشات باش تفتح الباب.. ولقات وصال واقفة قدامها كتبسم.. \n\nوصال :برزطتك هاد نهار غير سمحلي ههه\n\nتالاسين :(تبسماتلها) لا هانية\n\nوصال :هاك شارجور ديالك وشكرا\n\nتالاسين :اذا كنتي مزالة محتاجاه خليه ماشي مشكيل\n\nوصال :لا لا صافي.. دابا نخرج ونشريه\n\nتالاسين :اوك.. على خاطرك \n\nوصال:راكي بوحدك.. الا كنت بوحدك نجي نونسك شوية شني قلتي.. انا قنطت فالدار بوحدي ما كاين ما يتعمل\n\nتالاسين :هاا؟؟ لا ماشي بوحدي.. ولكن مرحبا بيك.. دخل تغذا معانا\n\nوصال:شكون نتوما؟ \n\nتالاسين :انا وبراء.. جبرتينا عاد انتغداو\n\nوصال:اااه ميسيو براء هناااااا\n\nقالتها بمياااعة خلات تالا غير كترمش.. وتبسمات كتضحك.. \n\nتالاسين :وي هنا ههه \n\nوصال:زعما ما يتقلقشي؟ عنداك ندورينجيكم؟ \n\nتالاسين :لا علاش اتبرزطنا.. مرحبا\n\nوصال :اوك حبيبة.. ناري نتينا شحال ضريفة\n\nتالاسين :شكرا.. دخل\n\nدخلات كتعوج وتدور عينيها فالدار وتبسم.. فرحانة وعاجبها هي كانت حاضياه غير فوقاش يجي.. وغير شافتو دخل للدار وجدات راسها وجات دايرة السبة بالشارجور.. وقفات فبلاصتها كتسنا تالا حتا سدات الباب.. شافت فيها تالا وتبسماتلها.. \n\nتالاسين :زيد دخل..\n\nتقدمات بخطوات واثقة من راسها.. حتا وقفو حداه وهو هز راسو فبهم وطلع حاجبو.. هي غير شافتو بلباسو وصدرو معري وشعرو الفازك حيث دوش.. حلات فمها وهبطو ريوگها وترسمو لقلوبة فعينيها. ..\n\nشاف فيها مطلع حاجبو.. ورجع شاف فتالا باستفسار ووصال غير حالة فمها..\n\nتالاسين :هادي وصال جارتنا.. قلتلها تجي تغذا معانا\n\nشاف فتالا ساكت وما عاجبو حال.. ورجع قلب عينيه لوصال.. تبسماتلو وحرك راسو ليها بابتسامة علاين ما تبانش وناض وقف..\n\nتالاسين :فاين ماشي؟\n\nوقف ودار طلع وهبط فوصال لي غير كتفرنس وكلاتو بعينيها.. ورجع قلب عينيه وشاف فتالا\n\nبراء :هانا جاي\n\nخلاهم كيشوفو فيه.. تالا جلسات ووصال مزالة واقفة وعينيها عليه كطلع وتهبط وقلبها ايخرج.. وتالا كتشوووووف فيها.. قوصات حجبانها بحال الا بدات تفهم بلانها وحنحنات.. تلفتات وصال كتبسم وجلسات حتا هي.. \n\nوصال:يمكن ما عجبوشي الحال\n\nتالاسين :هاا.. ما تديشي عليه.. مد يديك\n\nوصال:واخة.. \n\nيله مدو يديهم بداو ياكلو.. وهو يتم خارج عاقد غوباشتو ولابس عليه اكس رمادية ستر راسو من لفوق.. هزات تالا راسها فيه ورجعات شافت فوصال لي كتشوووف فيه وحنات راسها كتاكل.. ججلس وبداو كياكلو وهي تنطق\n\nوصال:ميسيو براء.. نتمنى ما نكونشي برزطتك ولا\n\nبراء :(هز راسو فيها بنبرة جافة) لا مرحبا\n\nوصال:انا كان سحابلي بعتي الدار.. حيث شحال ونتينا غايب\n\nبراء :امممم كنت مسافر\n\nوصال:ااه.. ايوا على سلامتك.. (بمياعة) نورتييييييي\n\nهز راسو فيها مطلع حاجبو.. وقلب عينو لتالا لقاها كتشوف فيها وترمش.. ورجع حنا راسو كياكل.. \n\nوصال:(كضحك) ههه سبحان الله خوت وما كتشابهوشي فمرة نتينا زعرة وهو سمر ههه\n\nوقفاتلو اللقمة فحلقو وخرج عينيه وحط يدو على فمو كيكح.. وهز كاس دالماء هبط عليه.. \n\nوصال :بسم الله عليك\n\nبراء :(كيشوف فتالا) شكون قالك ختي؟ \n\nوصال:هااا.. ااا.. الكونسييرج كان قالهالي وسولتها قالتلي اه.. علاش ماشي ختك\n\nشاف فيها كارز على فمو.. ومحمر فيها وهي غير كترمش فيه وتهز عينيها فيه وترجع تهبطهم.. حمممممر فيها مزيان.. وبنبرة قاصحة وهو مزير على الكأس فيديه نطق.. \n\nبراء :(عينيه فتالا محمر) اه.. ختي\n\nهزات راسها فيه وشافت فيه مطولا.. عرفاتو ما عجبوش الحال.. وعضات على فمها.. وحنات راسها.. \n\nوصال:واش قلت شي حاجة ماشي هي هاديك\n\nبراء :(مزال كيشوف فيها) لا.. نتي ما قلتي والو.. (ناض وقف) سمحولي.. انا شبعت\n\nمشا ودخل فحالو مخنزر وغير كيسوط.. وهما متبعينو بعينيهم.. \n\nوصال:شعندو؟\n\nتالاسين :(تنهدات) والو.. غير هو ماكلتو خفيفة واصلا جا عيان\n\nوصال : اممم.. مزيان..\n\nعوجات فمها فاش ناض.. ما بقاتش راشقالها على الجلسة.. هي سكتات وتالا حتا هي.. وتالا كل مرة كتنهد عرفاتو تقلق..\n\nسالاو لغذا وناضت مشات فحالها.. غير خرجات ومشات هي جلسات فالصالة كتحك فيديها وتخمم واش دخل عندو او لا لا.. وفلخر خدات نفس عميق وسرطات ريقها وتمات داخلة لبيتو كتقلب عليه.. \n\nدخلات للبيت كتقلب.. ما بانلهاش.. حتا فالحمام ما كاينش.. وهي تعقد حجبانها.. ما فهمات والو.. فين مشا.. خرجات كتقلب فالدار والو ما كاين.. ورجعات لبيتو كتقلب ووالو.. بقات غير واقفة فبلاصتها مسمرة.. زعما خرج؟؟ ولكن هي ما سمعاتوش.. شافت فالبيت وهو يبانلها تيلي والسوارت مزالين تما.. يعني ما خرجش.. ولكن فين مشا.. \n\nبقات واقفة فبلاصتها مبلقة عينيها.. ما فاهمة والوحتا كتسمع شي حاجة طاحت.. ودارت متبعة الصوت.. شافت فخزانة موراها.. فيها مجموعة من الكاميرات قديمة وحديثة.. ومنهم قطع تصوير اثرية.. عقدات حجبانها وقربات لجيهتها.. حتا كتبانلها كاينة شقة بينها وبين الحيط وضوء احمر خارج منها.. عقدات حجبانها ومدات يديها حطاتو بين الخزنة والشقة وهي تكحز الخزانة للجنب.. بقات غير كترمش ودفعاتها وهو يبانلها باب موراها ديال بيت صغير.. وستار اسود نازل على بابو وضوء احمر كيبان منو.. هزات الرواق وهو يبانلها واقفة كيعلق فالتصاور.. كان استوديو صغير ديالو.. كيقاد فيه التصاور لي كيصور.. ما عمرها شافتو.. وعمرها رداتلو البال.. واول مرة اتشوفو.. بقات غير واقفة وكترمش.. وتشوف فيه هو لي عاطيها بالظهر.. حتا دار شاف فيه وشافت فيه وقلب وجهو.. \n\nبراء :(بنبرة قاصحة) سدي الباب\n\nتالاسين :هااا؟ \n\nحلات فمها فيه وهو ساط ودار وتم جاي كيخلف بالزربة وهي تخلعات ووقفات فبلاصتها جامدة.. داز فيها ومشا جيهة الخزنة جرها حتا تزدحات ورجع لشغلو بلا ما يشوف فيها حيث الصور ما خاصش الضوء دالنهار يضرب فيهم .. وخلاها غير كتبرقق وتسرط فريقها.. \n\nتالاسين :(كتشوف فالاستوديو بدهشة) ما كنتشي عارفة بلي عندك هنا استوديو\n\nبراء :الصمت\n\nبقات حالة فمها وكتشوف فجنابها.. بانلها كيغطس التصاور فشي ماء وكيهزهم ينشرهم.. ودورات عينيها كتشوف التصاور لي معلقين.. صور للطبيعة.. للطريق.. للحيوانات للناس.. مهم صور مختااالفة.. \n\nتسارات بعينيها على تفاصيل الاستوديو باعجاب.. ورجعات شافت فيه.. هو لي ما كيشوفش حتا فيها.. عاطيها بالظهر وكيخدم شغلو.. قربات وقفات قدامو.. شافت فوجهو بانلها مخنززززززززر وباين عليه معصب.. تنهدات وجمعات النفس..\n\nتالاسين :(بصوت خافت) براء؟\n\nبراء :ما جاوبهاش\n\nتالاسين :براء.. شوف فيا\n\nهز صورة من وسط الماء بلقاط خاص.. وعطاها بالظهر كينشرها حتا هي ورجع كيكمل وخلاها غير كتشوف..\n\nبقات واقفة كتشوف فيه وهو كيمشي ويجي قدامها ويقضي شغالو وما معبرهاش.. \n\nتالاسين :ما اتهضرشي\n\nبراء :الصمت\n\nتالاسين :اتبقى معصب هايدا\n\nبراء :الصمت\n\nتالاسين :(سكتات شوية كتشوف فيه) اااه فخبارك جاتني كوموند واخيرا ههه\n\nما نطقش.. وما شافش فيها.. وما تسوقلهاش.. فحال الا ما كتهضرش اصلا.. شافت فيه معوجة فمها وزفرات..\n\nتالاسين :اوك.. على خاطرك\n\nشافت فيه كتسناه يشوف فيها او يعمل شي ردة فعل.. ولكن لا شيء.. مكمل شغلو وعاقد حجبانو.. تنهدات وعطاتو بالظهر وخرجات فحالها ونسات الخزانة مفتوحة حتا كتسمعو زدحها حتا قفزات فبلاصتها ودارت حاطة يديها على قلبها.. \n\nتالاسين:بففف.. مريض.. \n\nهزات كتافها وخرجات تقضي شغالها وتبدا توجد للكوموند لي خاصها توجد بعد يوماين.. \n\n🎗️🎗️🎗️🎗️\n\nدخلات عليها للبيت..كالعادة..كتنوض من النعاس تاكل وترجع تنعس.. طلات عليها وتنهدات.. وقربات جلسات فوق راسها كتحسر على بنتها لي ما لقاتلها جهد.. حطات يديها على شعرها كتسرحولها وحنات باستها.. \n\nرؤيا :بيسان.. حبيبة ديالي.. نوض بركة عليك\n\nبيسان :تقلبات للجنب لاخور وغمات راسها\n\nرؤيا :بففف.. واش عوالة تبقى هايدا\n\nبيسان :(من تحت لغطاء) خليني اماما\n\nزفرات بغضب وناضت وقفات وجرات عليها لغطاء بالجهد.. وناضت بيسان مطفوجة ومخرجة عينيها.. \n\nرؤيا :زدتي فيه سمعتي.. زدتي فيه وبزااااااف\n\nبيسان :ماما\n\nرؤيا:شششش.. سكت.. ما تهضرشي.. يانا لي انهضر دابا.. عيقتي وزدتي فيه.. شني هاد الحالة.. شني هاد المنظر.. علاش عاملة فراسك هاد الحالة.. غلطتي اه ولكن ندامة ولبكى باش اينفعووك.. باش اتنفعك هاد الحالة لي عاملة فراسك.. كتبات تبكي وتقيل تخمم..\n\nبيسان:(بدات كدمع) شني بغيتيني نعمل.. يانا راه ضعت صافي.. ضيعت كلشي.. وفاش ايعرفوني شني عملت كلشي ايكرهني.. وحتا سعد اههئ اههئ هو اصلا دابا وما بقاشي حامل يشوفني.. وفاش يعرف شني عملت ايكرهني فخطرة.. يانا راه ضيعت راسي بيدي.. خرجت على راسي اههئ اههئ \n\nتنهدات مغمضة عينيها وجلسات حداها وجراتها عنقاتها.. \n\nرؤيا :دابا لي وقع وقع.. والندامة ما عندها فاش تنفعك.. بلعكس.. شوف للقدام.. ما تفكرشي فلي وقع.. يقدر يكون هادشي لي وقع فيه خير.. ونتينا ما تبقاشي حابسة راسك هايدا.. ما اتنفعك فوالو هاد الحالة لي عاملة فراسك..\n\nبيسان :(زيرات عليها) ما قادراشي ننسى اهئ اههئ .. حاسة بقلبي كيتقطع اههئ \n\nرؤيا :كيفاش بغيتي تنسى ونتينا حابسة راسك ليل ونهار وكتخمم.. هايدا عمرك تنسى وعمرك طفرو\n\nبيسان:(هزات راسها فيها) وشني بغيتيني نعمل\n\nرؤيا :ما عرفت.. كما كنتي قبل.. نوض خرج.. تسارا تلاقا صوحابك.. ولا مشي عند خاك وتالا \n\nبيسان :ما نقدرشي.. ما عنديشي لوجه لي يشوف فيهم\n\nرؤيا :اوك ما قدرتيشي تلاقا بصحاباتك.. ولا اجي نخرجو يانا وياك.. مهم ما تبقاشي عاملة هتد الحالة فراسك ابنتي.. راه نتينا كتعذب ويانا كنتعذب معاك.. \n\nعنقاتها كدمع وهي ساكتة ورؤيا كطبطب عليها حتا نطقات.. \n\nبيسان:علاش ما بغانيشي اماما اههئ \n\nرؤيا :(تنهدات) سمعني نقولك ابنتي.. ما كاينشي شي حاجة اسمها علاش.. كاين شي حاجة اسمها لمكتاب والنصيب.. والقلب وشنو بغى.. ما نقدروشي نلوموك نتينا لي بغيتيه ولا هو لي بغى تالا.. عرفتي شني.. ايجي شي نهار واتفكر هاد الحالة لي نتينا فيها واتبدا تضحك على راسك.. يقدر يكون سعد ما فيهشي خير ليك.. يمكن مزال ما جا هذا لي اتبغيه ويبغيك دبصح.. يمكن لمكتاب مخبيلك شي حاجة ما حسن.. عرفتي يانا فاش تزوجت باباك شحال بكيت.. ولكن دابا ندمانة على كل دمعة نزلتها من عيني .. من مور ما تزوجت باباك عرفت بلي كااااع داكشي لي داز ما كانش كما كنت حاسباه.. كلشي تبدل.. ولكن تبدل لما حسن.. مور ما تزوجت باباك عرفت الحب دبصح.. حيث داكشي لي كنت حاسباه حب كان غير ولف او مودة او سميها لي بغيتي.. مهم الحب دبصح عرفتو مع باباك.. وكون كان ترجع بيا الايام لداك الوق ويقولولي اتبغي فلان كنت انشبع عليهم غير ضحك.. (شدات وجهها بين يديها) ثيقيني ربي ما كيعمل غير لي فيها الخير\n\nحركاتلها راسها بالإيجاب وعينيها مدمعين.. تبسماتلها وباستها من جبهتها.. \n\nرؤيا :ايوا دابا يله نوض\n\nبيسان :فاين\n\nرؤيا :شني كنا كنقولو من الصباح.. نوض انخرجو \n\n🎗️🎗️🎗️🎗️\n\nخرج هو من الاستوديو.. كيطرطق فعنقو بقوة لعيا ولعصب لي رجعلو بلحريق.. تنهد ودخل للحمام يدوش.. وخرج بفوطتو على نصو.. لبس حوايجو وتعطر.. وفتح لمجر يجبد ساعتو.. هزها حطها فيديه وطاحت عينو على بواطة صغيرة فالازرق قاتم.. سهااا وهو كيشوف فيها.. هزها بين يديه وفتحها.. كان فيها خاتم زواج بسيط بجوهرة وحدة.. مشا بالو لنهار شراه.. كان فرحااان ومتحمس باش يعرض عليها الزواج.. كانت هادي نيتو نهار عيد ميلادها.. كان باغي يعتارفلها بكاااع لي فقلبو ويلبسها هاد الخاتم.. تبسم بسخرية وهو كيشوف فين وصلو.. هزو بين صباعو كيشوف فيه.. كيتخايلو بين يديها.. كان غادي يجيها زوين بزاف.. قرا سميتهم لي مكتوبة وسط منو..كيحس براسو غير كيحلم.. وعمر لي فبالو يكون..كيحس براسو كيصارع على لخوا الخاوي.. وغير كيضيع الحجرة معاها بدون فائدة.. شنو كيتسنا من واحدة كتحسبو خوها.. \n\nبراء :تمنيت يجي نهار لي نعطيك فيه هاد الخاتم وتعطيني قلبك.. \n\nجبد بواطة وحدة خرا كانت حداه.. كان فبها خاتمو.. دورة عادية من الفضة واسمهم محفور وسط منو حتا هو.. شاف فيهم بزوج بحسرة..تنهد وخشاهم فجيبو وسد لمجر وخرج.. \n\nوقف عليها فالكوزينة عاقدهم.. وبنبرة جافة وبدون مقدمات.. \n\nبراء :ما تسناينيش فليل.. انتعطل\n\nتالاسين :فين.. \n\nقبل ما تكمل كان خرج فحالو حتا سمعات الباب تسدات وخلاها واقفة كترمش..\n\nدازو دوك اليوماين.. الحال هو نفسو.. ما كيهضرهاش.. ولا هضراتو ما كيجاوبهاش.. وما بقاش كيعمر معاها فالطبلة.. كيخرج فالصباح ويجي فالليل..وحتا هي مخلياه على خاطرو..\n\nناضت هاد الصباح بكري باش تلحق الكوموند وتكملها.. ودخلات للكوزينة وغرقات فيها..\n\nوصلات لعشية.. موجدة كلشي وحاطاه فلكراطان مدريسيين مزيان.. ستفاتهم كتشوف فيهم فرحانة.. توحشات تخدم.. لبسات عليها سروال واسع مخطط اسود وابيض مع طوب واسع شوية دخلاتو فيه فالابيض وصباردين حمراء.. طلقات شعرها وجمعاتو بالنظاظر.. وهزات صاك طويلخالفاتو على كتافها..وعيطات للكونسييرج يطلع يعاونها فالهزان.. وداكشي لي كان هز هو وياها وتعاونو حتا هبطو كلشي.. ووقفو حتا شدات طاكسي.. عاونها طلعات كلشي.. وتوجهات للعنوان لي عاطيينها..\n\nوصلات.. لقات راسها قدام فيلا صغيرة.. خلصات ونزلات سخرتها ووقفات عند الباب.. صونات فلانطيرفون ووجاوبوها الخدم.. وخرجو باش يدخلو معاها..\n\nدخلات هازة زوج كراطن فيديها وكتشوف فجنابها.. كانو الاضواء عاطيين من الجردة.. وكيبانلها شي غادي شي جاي.. زوج خدامات غاديين قدامها بصبابط طالون وهازين معاها لكراطن.. وهي مفتونة مع لكراطن لي فيديهم.. \n\nتالاسين :عافاكم غير بشوية عنداكو يطيحولكم\n\nخدامة:(بابتسامة) لا ما تخافشي.. \n\nتالاسين :(هزات راسها) اوك.. شكرا\n\nزادو قدامها وهي تابعاهم..دخلو بيها للكوزينة لقاتهم مفتونين كيقادو ويوجدو.. \n\nتالاسين :ياك ما تعطلت؟ \n\nخدامة:لا..مزال ما بداو.. ولكن دابا وهما بداو يجيو الناس.. كلشي واجد بقى غير نستفو هادشي وصافي\n\nتالاسين :اوك.. \n\nخدامة:نتينا خرج وتسنا فالصالة.. هانا انعيط لميسيو يوسف \n\nتالاسين :ميسيو يوسف هو مول الحفلة؟ \n\nخدامة:وي ووصانا غير تجي نعلموه..باش يشوف لا كوموند واش هي هاديك\n\nتالاسين:اه ضروري\n\nخدامة :اوك.. تفضل معايا\n\nتبعاتها تالاسين متحمسة والضحكة مشرگالها فمها.. خلاتها جالسة فالصالة كتشوف فجنابها وفالتحضيرات لي دايرين.. حتا كتشوفو نازل كيقاد فالكول دقميجتو وكيتبسم.. شاب وسيم.. اكثر حاجة فيه كتجذب هي الضحكة ديالو.. جاي كيشوف فيها من بعيد وتبسيمتو سابقاه.. وهي غير شافتو جاي ناحيتها وقفات وهي كتبسم بتوتر.. اما هو كان فرحان بشوفتها.. كان كيتسناها غري فوقاش تجي ويشوفها فاص.. كان دائما كيشوفها غير فالصور والفيديوهات.. واليوم ها هي قدامو.. ما كانتش كتجيبها الفرصة يشوفها حيث كان خارج المغرب.. وغير قرر يدير حفلة بالرجوع ديالو وفنفس الوقت يستغل الفرصة ويخليها تجي.. \n\nوقف قدامها كيشوف فوجهها.. كانت كتبانلو زوينة ودابا عجباتو كثر.. تبسم ومد يدو.. \n\nيوسف:اهلا\n\nتالاسين :(صافحاتو) سلام \n\nيوسف :واخيرا تلاقيتك \n\nتالاسين :نعام؟ \n\nيوسف:والو والو.. مرحبا بيك.. يوسف القاسمي\n\nتالاسين :بارك الله وفيك.. تالاسي..\n\nيوسف:تالاسين ايت بعمران\n\nتالاسين :(بدهشة) وي.. متشرفين\n\nيوسف:الشزف ليا\n\nسكت كيشوف فيها وكيتبسم وهي كترمش فعينيها ودور بجنابها وترها.. \n\nتالاسين :اممم.. يمكن خاصك تشوف لكوموند ديالك\n\nيوسف:الصراحة ما يحتاجش.. عارف خدمتك\n\nتالاسين:(قوصات حجبانها ) \n\nيوسف:ههه حيث سبقلي شايفها.. كنشوف لي بوسط ديالك \n\nتالاسين :اااه.. ههه ايوا لهلا يحشمنا\n\nيوسف:(ساهي فيها) امين\n\nتالاسين :اححم.. دابا اتشوف الكوموند ولا لا\n\nيوسف:ههه اوك نشوفوها.. (وقف بالجنب ودارلها حركة بيده) تفضلي\n\nتبسماتلو وتمشات قدامو كتلعب بالسمطة دالصاك وهو موراها كيتبسم.. دخلو وشاف لي كوموند ديالو.. ما تسوقش هو اصلا وما هاماهش اصلا.. كون ما كانتش هي ما كيهتمش بهادشي.. ولكن غير لقاها سبة والسلام.. \n\nيوسف:عطاك الله الصحة..\n\nتالاسين :عجباتك\n\nيوسف:اكيييييد.. كلشي هو هاداك.. ما عندي ما نتسالك\n\nتالاسين :(بفرحة) هههه شكرا.. الحمد لله منين عجباتك\n\nيوسف:اكيد اتعجبني\n\nنسى راسو وسط الخدامة وهو كيشوف فيها.. حتا حس براسو وحنحن وقاد كتافو.. \n\nيوسف :نمشيو للبيرو نتفاهمو\n\nتالاسين :اوك\n\nيوسف:(دار لعند لخدامة) غير يجيو الضياف علموني\n\nالخدامة:اوك ميسيو\n\nخلاها تقدمات قدامو.. حتا خرجو من الكوزبنة وفات جا بجنبها باش يوريها منين الطريق.. وصل للبيرو وفتحلها الباب\n\nيوسف:تفضلي\n\nدخلات بشوية عليها.. ودخل هو موراها حتا بغى يسد الباب وهي توقفو.. \n\nتالاسين :عافاك بلاش.. خليها مفتوحة\n\nيوسف:(استغرب وضحك) ههه اوك.. لي بغيتي.. جلسي\n\nجلسات وجلس حتا هو يله جا يهضر وهو يصونيلو تيلي وتبسم.. \n\nيوسف:سمحيلي نجاوب وهانا معاك\n\nحركاتلو راسها باه وناض هو وخرج من باب البيرو لي كطل على الجردة ووقف حاط يديه فجيبو كيمشي ويجي ومرة مرة كيدور يشوف فيها.. \n\nيوسف:الااا اصاحبي والله وما تجي ما نعقل عليك.. لا ماشي شغلي... زعما راه هادي شحال ما تشاوفنا اولا... ما تديرليش فيها مشغول.. مهم الا ما جيتيش غير قلب عليا.... يله بسلامة\n\nقطع ورجع تيلي لجيبو ودخل عندها.. \n\nيوسف:سمحيلي خليتك تسناي\n\nتالاسين :لا ماشي مشكيل هانية\n\nيوسف:ما سولتكش.. تشربي شي حاجة؟\n\nتالاسين :لا شكرا.. ما يحتاجشي\n\nيوسف:اوك على راحتك\n\nتالاسين :شكرا\n\nيوسف:واحد دقيقة\n\nفتح لمجر لي حداه وجبد منو برية ومدهالها..\n\nيوسف:تفضلي.. هذا الثمن لي تافقنا عليه\n\nتالاسين :بسم الله.. شكرا\n\nيوسف :الشكر ليك\n\nتالاسين :(ناضت) الوغ.. انا انمشي\n\nيوسف:(وقف حتا هو) لا صبري\n\nتالاسين :(وقفات) ياك لباس.. مزالة شي حاجة\n\nيوسف:(حك عنقو) لا كلشي هو هداك.. غير هو الصراحة.. اححم.. ما عرفتش كيفاش.. مهم ما كرهتكش تبقاي وتحضري معانا للحفلة\n\nتالاسين :(استغربات) وعلاش؟\n\nيوسف :هااا.. اممم.. مهم ما جاتش تعذبتي وضربتي تمارة وما تحضريش معانا\n\nتالاسين :لا عادي.. هاديك خدمتي\n\nيوسف:اححم.. الصراحة انكون فرحان لا بقيتي وحضرتي.. كما قلتلك انا كنعرفك مزيان.. زعما كنعرفك من السوشال ميديا وايحصلي الشرف لا بقيتي وحضرتي معانا\n\nتالاسين :ربي يخليك.. بلحق ما نقدرشي والله سمحلي\n\nقبل ما دور وتخرج كان هو وقف قدامها.. \n\nيوسف:لا حشومة اترفضي الدعوة ديالي.. \n\nتالاسين :راه ماجاتشي.. يانا ما كنعرف حد هنا.. وما جاتشي اي حد خدمتلو نحضر عندو\n\nيوسف:هانتي كتعرفيني انا بركة اولا؟ \n\nتالاسين :ما جاتشي والله غير خليني نمشي \n\nيوسف:(هز راسو وحط يديه فجيبو) لا.. ما انقبلش الرفض.. \n\nتالاسين :ولكن را.. \n\nيوسف:وا صافي ما تكونيش معكسة.. غير اتحضري معانا وصافي ماشي شي حاجة.. ما كنطلبش شي حاجة امبوسيبل\n\nتالاسين :سكتات كتشوف فيه \n\nيوسف:الوغ صافي.. السكوت علامة الرضا ياك ههه\n\nتالاسين :(هزات كتافها باستسلام) \n\nيوسف:اذا مرحبا بيك\n\nتالاسين :شكرا\n\nتسمع دقان.. وتفتحات الباب من بعد ما سمحلهم يوسف باش يدخلو.. \n\nالخدامة:ميسيو يوسف.. ضيوفك بداو يوصلو\n\nيوسف :اوك هانا جاي\n\nخلاها زادت قدامو وخرج هو وياها وهي حشمانة ومتوترة.. جاتها غريبة وخاصة انها ماشي شي وحدة لي دغيا كطلق الطبيعة.. خرج هو وياها للجردة وخلاها واقفة ومشى كيسلم على صحابو وهي وقفات عند واحد الطبلة طويلة وكتشوف فجنابها.. وهو كيهضر ومرة مرة عينو كتمشي ليها..\n\nبدات الجردة كتعمر..وتشعلو الأضواء باش يضويوها وسط عتمة الليل.. كانت واقفة كتشرب فكاس دالعصير حتا جا ووقف حداها مربع يديه فوق الطبلة.. \n\nيوسف:كي جاتك الحفلة.. عجباتك\n\nتالاسين :وي زوينة\n\nيوسف:(تبسم) ما تكونش قدك\n\nشافت فيه كترمش.. زرب عليها.. تبسماتلو وهي مبعدة عينيها ما كتشوفش فيه.. جبد معاها الهضرة باغي يدي ويجيب معاها.. وكل شوية يرميلها شي هضرة ويخليها غير كتصفار وتحمار.. \n\nفنص الحفلة.. دخل حاط يدو فجيبو وكيحك ذقنو بطرف اصبع الابهام.. تيشورط كحل مع سروال كحل حتا هو وصباردين كحلة مع رشيشات دالابيض..شعرو ماشطو ومرجعو لور والريح كيدي ويجيب فيه بشوية..هز راسو كيقلب عليه بعينيه.. حتا كيبانلو واقف عند الطبلة.. شاف فيه وتم غادي جيهتو حتا كيهز راسو فيه وهو كيهضر وتبسملو.. \n\nداز من حداها هي لي كانت عاطياه بالظهر ومشا نيشان جيهة يوسف كيسلم عليه وكيطبطبو على ظهر بعضهم.. \n\nيوسف :صاحبي ههه توحشنااك\n\nبراء :ههه ربي يحفظك.. على سلامتك\n\nيوسف:الله يسلمك.. روسيا توحشاتك\n\nبراء :انا بعدا ما توحشتهاش ههه\n\nبعدو على بعضهم كيضحكو.. وكاع ما رادين البال لتالا لي واقفة مخرجة عينيها فيه.. تفاجأت فاش شافتو هنا.. وعاد صدق كيعرف يوسف.. بقات غير واقفة..وكترمش فيهم..حتا دار وجات عينو فعينيها وهو يعقدهم.. شاف فيها لوهلة كيستوعب ويوسف كيشوف فيه باستغراب من شوفاتهم لبعضهم.. \n\nبراء :شنو كديري هنا؟ \n\nتالاسين :نتينا لي شني كتعمل هنا\n\nيوسف:كتعرفو بعضكم؟ \n\nبراء :(شاف فيه بحدة) نتا لي منين كتعرفها؟؟\n\nيوسف:ياك لباس..شنو كاين؟\n\nشاف براء فيها عاقدهم وهي ما حملاتش الطريقة باش كيهضر وكمشات فمها ما عاجبها حال وكتشوف فيه بتحدي.. ويوسف بيناتهم ما فاهم والو.. \n\nيوسف :الانسة تالا هي لي تكلفات بالمقبلات دالحفلة وفاش جات عرضتها تبقى وتحضر حتا هي.. واش كاين شي مشكيل؟ \n\nبراء :ما قولتيليش جاية لهنا\n\nتالاسين :(بتحدي) قلتهالك.. نتينا لي ما تسوقتيشي\n\nبراء :(سكت وخنزر فيها) \n\nيوسف:فهموني.. منين كتعرفو بعضكم\n\nشافت فيه وشاف فيها.. طلع حاجبو وهز مناخرو للسماء حاط يديه فجيبو.. وعينيه فعينيها ما نزلوش على بعضهم..\n\nبراء :نعرفك..هادي ختي\n\nشاف فيها بتحدي وهي باستغراب.. عارفة هاد الكلمة ما كيحملهاش.. ولكن عرفاتو كيردلها الصرف زعما.. \n\nيوسف:(بدهشة) ختك.. بصح؟؟؟؟ \n\nبراء :(هز راسو وعينيه فيها) امممم\n\nيوسف:هههه سبحان الله صدفة زوينة هادي\n\nتالاسين :(ميقات فبراء) اممم.. بزاف\n\nتبسملها يوسف وشاف فكاسها خاوي.. شير لواحد من لي كاغصون وهز كاس دالعصير دلفريز مدولها.. \n\nيوسف:كاسك خوا؟ \n\nشافو فالكاس ونطقو بزوج:لفريز.. لا\n\nشافت فيه وشاف فيها ورجع قلب وجهو.. \n\nيوسف :علاش\n\nتالاسين :عندي حساسية منو\n\nيوسف:بصح.. اوك نبدلوه.. \n\nجابلها كاس اخر وبراء غير كيشوف فيها بطرف عين.. ما حاملش اهتمامو بيها.. قلب عينو فيها ودار هو كيهضر مع صاحبو وما معبرهاش.. وفما كيبغي يوسف يشركها فالهضرة او يهضر معاها ما كيخليهش يكملو وكيزرب عليه قبل..\n\nيوسف وبراء علاقتهم علاقة زوج لاقاتهم الغربة.. قراو مع بعضهم ادارةة الاعمال وكانو مرة مرة كيتلاقاو ويخرجو ينشطو مع بعضهم.. ولكن ما كانتش بيناتهم شي صحبة قوية لي تخليهم يعاودو اسرار بعضهم.. وفاش قالو ختي.. مادا ما جاب.. خاصة انه ما كانش حضر للايف لي تمسح فساعتو..\n\nكانو واقفين وكيهضرو.. وهي غير واقفة وكتسمع.. حتا وقفو عليهم ثلاثة دلبنات باينين كيعرفوهوم مزيان.. وهي واقفة كترمش فيهم.. \n\nبنت1:برااااااء توحشناك.. \n\nتبسملها وهي تهزات عنقاتو.. دور يدو عنقها واليد الثانية مزالة فالجيب\n\nبراء :كيبقيتو لباس\n\nبنت2:واخيرا تجمعنا عاود ههه\n\nيوسف:الايام لي كتمشي ما كترجعش\n\nبنت3:بلحق كانو ايام واااعرين الصراحة.. خاصة معاك نتينا وبراء.. دوزنا الضحك دبصح\n\nبراء :ههه حتا دابا مزال الايام جاية\n\nتالاسين :(تمتمات كتميق فيه) بو بنات\n\nيوسف :(دار شاف فيها) قلتي شي حاجة\n\nتالاسين :ها لا.. فاين هو الحمام\n\nيوسف:هانا انوريهلك\n\nزادت قدامو وتبعها هو كيوريها الطريق..و براء متبعهم بطرف عين وهو كيهضر مع لبنات.. وزفر ساخط وقلب وجهو ما عاجبو حال.. \n\nدخلات للحمام مخنزرة.. غسلات وجهها وهزات راسها فلمراية مكمشة فمها.. \n\nتالاسين :معفر ياخور.. بو عاعا.. اسنوس(دحش) اووووف\n\nخدات نفس طوييييل.. وهزات راسها وخرجات.. لقاتو مزال واقف كيتسناها.. تعجبات وهو تبسملها وقربات عندو\n\nتالاسين :ماكان لاش تسناني\n\nيوسف :ماشي مشكيل \n\nتالاسين :اوك.. مشينا\n\nبغات تزيد وهو يشدها من دراعها وجرها قبل ما تمشي.. شافت فيه وفيدو وهو يفهم راسو وطلقها.. \n\nيوسف :بغيت نهضر معاك\n\nشافت فيه مقوصة حجبانها كتسناه شنو ايقول.. \n\nتالاسين :وي.. شني\n\nيوسف:(كيحك عنقو) مهم.. الصراحة.. ما عرفتش كيفاش نشرحلك\n\nتالاسين :خلعتيني.. ياك لباس\n\nيوسف :لا لا والو باس.. غير هو.. بغيت نقولك.. احححم مهم انجيك من لخر.. \n\nتالاسين :(علات حاجبها باهتمام) \n\nيوسف :نتي كتعجبيني وبزاااف.. والصراحة ما جيتش وعيطتلك غير هكاك ولكن كنت باغي نتلاقاك وما لقيتش شي سبة حسن من هادي\n\nبلقات عينيها فيه مبهوضة.. وكترمش.. متفاجاة كالعادة.. صدمها وهي عمرها عرفاتو.. \n\nتالاسين :واش كتهضر من نيتك.. نتينا يله عرفتيني هاد نهار\n\nيوسف :لا.. نتي لي عرفتيني هاد نهار.. انا كنعرفك.. من شحال هادي..كنت كنتمنى نهار لي نتلاقاك فيه.. وبحكم كنت فالغربة ما كانش عندي كيفاش.. ولكن غير جيت اول حاجة درتها هي هاد الحفلة.. غير باش نجيبك ونشوفك.. وما تخايليش شحال فرحت.. \n\nتالاسين :سمحلي.. خاصني نمشي\n\nدارت اتمشي بحالها وهو يشدها من دراعها ودورها عندو.. \n\nيوسف :تسناي.. \n\nتالاسين :رخي مني\n\nيوسف:سمعيني غير نهضر معاك اتالاسين.. انا ما باغيش نتفلا.. عاجباني وبزاااف.. ما تيقتينيش نخرج دابا ونهضر مع خوك.. غير سمعيني \n\nتالاسين :ما عندي ما نسمع.. رخي مني.. \n\nيوسف:لا.. ما جبتكش لهنا باش نخليك تمشي هاكة.. غير سمعيني بعدا وعاد حكمي.. اجي نمشيو لشي بلاصة نجلسو ونهضرو\n\nتالاسين :ما انمشي معاك فاين.. رخي مني.. رخي منييييي\n\nشافها تعصبات وكتعافر معاه وهو يطلق من يديها.. \n\nيوسف:صبري الله يخليك.. شوفي غير نجلسو ونهضرو وديك الساعة ديري لي عجبك.. \n\nتالاسين :ما عندنا فاش نهضرو.. خليني نمشي فحالي\n\nيوسف:(وقف فطريقها) ما انخليكش.. \n\nتالاسين :شو اسي يوسف.. انا غير كضيع الحجرة معايا.. فعافاك خليني نمشي فحالي\n\nيوسف: لا ما نقدرش نخليك.. ما نخليكش قبل ما نهضر معاك.. علاش ما باغاش تسمعيني.. ما طلبت منك والو.. غير نهضرو\n\nتالاسين :راه قلتلك ما كاينشي فاش انهضرو.. زول عافاك نمشي فحالي\n\nيوسف:غير فهميني علاش؟ \n\nتالاسين :(زفرات بعصبية) زول عافاك\n\nيوسف :ما بغيتي تخلينا نهضرو ما بغيتي تقولي علاش.. راه ما طالب منك والو.. طالب منك غير تجلسي وتسمعيني.. \n\nتالاسين :(هزات راسها فيه بنظرة حادة) لا.. \n\nيوسف :علاش؟ \n\nشافت فيه مطولا وهي كتسوط.. عصبها وهو كيمشيلها من هنا ويجيلها من لهيه.. زفرات بملل ونظرة واثقة شافت فيه.. \n\nتالاسين :حيث مزوجة\n\nكان مزال واقف كيهضر مع لبنات وعينيه على الباب كيتسنا يوسف يرجع وبالو مشطون.. وهما ما بغاوش يطلقوه بالهضرة.. واقف معاهم وعقلو وعينو فجيهة خرا.. حتا كيحس بوحدة فيهم قربات وحطات يديها على صدرو.. وهو يهز حاجبو فيها.. \n\nالبنت:مزال ما بغا يهديك الله عليا.. \n\nبراء :(بحدة) حيدي يديك وهضري بفمك\n\nالبنت:مالك معصب هاكة.. نتا عارفني شحال كنبغيك ا براء.. \n\nشدلها يديها لي كتلعب بيها فالكول ديالو.. وبعدها عليه.. خرج يدو الشمال من جيبو وهزها قدامها حتا خرجو عينيها.. \n\nبراء :انا مزوج.. حسن ليك فرقيني عليك\n\nخلاها واقفة كتبرقق بحال لمصرفقة منبن شافت الخاتم.. ودخل هو كيزفر ويقلب عليهم بعينيه.. \n\n🎗️🎗️🎗️🎗️\n\nخرج عينيه فيها.. وبقى غير كيرمش فبلاصتو وهي كتشوف فيه.. حتا تبسم وبدا كيضحك.. \n\nيوسف:زوينة هادي هههه.. كذبة واعرة.. \n\nتالاسين :ما كنكذبشي.. انا مزوجة\n\nيوسف:كضحكي؟ \n\nتالاسين :(بجدية) لا.. شوف فيا.. كنظهرلك كنضحك\n\nتبهض وبقى ساكت للحظات حتا كينطق وهو الهضرة كتهرب عليه.. \n\nيوسف :كيفاش تزوجتي.. فوقاش.. ما يمكنش.. نتي كضحكي عليا..شفتي انا مأكد كتكذبي عليا\n\nتالاسين :راه ما عندي علاش نكذب عليك.. خليني نمشي دابا الله يخليك\n\nيوسف:الا مزوجة فين هو الخاتم..علاش ما دايراهش\n\nتالاسين :كاعلك لا ثيق\n\nبراء :الخاتم ديالها عندي.. نساتو فالدار وهي خارجة\n\nدارو شافو فيه.. كان واقف حاط يديه فجيابو ومحمر فيوسف.. سرطات ريقها... ويوسف كيشوف ما فاهم والو.. حتا قرب ووقف بجنبها وعينيه فعينها.. وجبد الخاتم من جيبو..\n\nبراء :شحال من مرة قلتلك ما تنسايهش.. ولكن معامن كنهضر\n\nهزلها يديها حطها بين يديه.. وهي كتشوف فيه مبلقة عينيها وحط الخاتم فصبعها.. مشات عينيها ليدو لقاتو لابس خاتم حتا هو.. هزات عينيها فيه ورجعات شافت فالخاتم لي فيديها.. خاتم زوييين كما كيعجبوها.. بسيييط وفنفس الوقت عاطي للعين... ذوقها تماما.. هز عينو فيها لقاها كتشوف فيه بنظرات غريبة.. بغى يفسرهم ما عرفش.. تبسماتلو وهو قوص حجبانو باستغراب.. ودارت شافت فيوسف مبسمة.. حنات راسها وشابكات يديها مع يديه وهو كيشوووف فيها معجب.. \n\nتالاسين :كنتمنى تكون ثيقتي دابا..انا مزوجة.. (هزات عينيها وشافت فيه ) وراجلي هو براء\n\nيوسف :(ضحك ببلاهة) ههه صبرو صبرو نفهم.. كيفاش هادي؟؟ براء.. شنو واقع\n\nبراء :(زير على يديها) لي واقع هو اتجمع راسك.. وما نعاودش نشوفك كطيف بساحتها.. لي قدامك مراتي.. والا كانت شي حاجة فبالك اتمحيها.. باش ما نتخاسروش انا وياك\n\nيوسف :مراااااتك؟؟ ههه كيفاش مراتك.. ياك عاد قلتيلي ختك\n\nبراء : هداك كان غير سوء تفاهم وتحل دابا.. لي خاصك تعرفو.. تالا مراتي ونقطة وسدينا.. \n\nجرها من يديها وتبعاتو هي حانية الراس وخرجها قدام الناس شاد فيها.. خلاوه هو موراهم مصدوووووم وما عارف باش تبلا.. \n\nكانت موراه.. يديها فيديه.. مزير عليها.. وهي كتشوف فيديهم بزوج وفالخاتم لي فصبعو.. جاها احساس فشكل.. ماشي فرحة وماشي حب.. وانما احساس بالانتماء.. حسات براسها منو وليه..ما عرفاتش علاش ولكن اول مرة اتشوف فيه براء الراجل لي كيحميها.. الراجل لي ديما واقف معاها.. هو خاتم بسيط ولكن تاثيرو كان قوي عليها.. حسات باحساس غريب كيجرها ليه ومخليها ساكتة وما قادرة تنطق بحتا حرف.. \n\nوقفها وفتحلها الباب.. دخلات وسدها موراها ودار هو باش يركب وهي متبعاه بعينيها فحال الا عمرها شافتو.. لاحظات هاد المرة شحال كتجي معاه التخنزيرة.. عمرها شافتها زوينة عليه.. قوصات حجبانها مستغربة من افكارها.. شافت فالخاتم لي فيديها.. وقلبات وجهها للسرجم ساهية فراسها.. وهي كتحاول تنفض هاد الافكار من راسها..سمعاتو طلع وسد الباب.. وبلا ما دور حسات بيه كيشوف فيها.. سرطات ريقها بتوتر.. ما عرفاتش علاش ولكن حسات بلي ما كرهاتش تغبر من قدامو فاللحظة.. حتا سمعاتو هضر بنبرة بابن فيها غضب مدفون..\n\nبراء :ديري سمطتك\n\nحسات بصوتو زاد زعزعها.. ما عرفاتش مالها.. مزالة اللقطة ديالو وهو كيركبلها الخاتم فيديها بين عينيها.. \n\nبراء :معاك.. ديري سمطتك\n\nحنحنات بتوتر ومدات يديها للسمطة تقادها وشاداها الرجفة.. علاش ما نعرف.. جبداتها وهي تعكسلها وهي حاساه مزال حاضيها بعينيه.. بقات غير كتفافا فبلاصتها مع السمطة وتحمض حتا عصباتها وبدات كتسوط وهي حانية راسها كتحاول تغطي وجهها بشعرها وتخبيه على عينيه.. \n\nزفرات بغضب حتا كتحس بشي نفس قريييبة ليها وكتسوط الشعر حتا كيضرب فوجهها وهي مدوراه لور كتجابد مع السمطة..\n\nحسات بيه قريب منها.. نفسو كضرب فوجهها وهي قالباه للجنب.. حسات بيه قريييب بزاااف لدرجة فاش كتنفس ويطلع صدرها كيقيس صدرو هو.. سرطات ريقها وحسات بالفشلة.. ما قدراتش دور حيث عارفة إذا دارت اتلقاه قدام وجهها.. بلقات عينيها وبقات جامدة وصدرها طالع نازل بالجهد وريحتو طالعة مع نيفها تلفاتها.. \n\nمد يدو للسمطة هو حتا دازت من حدا وجهها.. حس بيها مخلوعة.. استغل الموقف لي هما فيه وقرب نيفو لشعرها كيستنشق ريحتو.. ما نكرش بلي هاد اايوماين توحشها.. خذا نفس عمييييق وطلق موراه تنهيدة خافتة.. وشد السمطة وهو عينيه على وجهها لي قالباه.. تبسم ابتسامة خفيفة وجر السمطة جوج جرات وهي تسرح.. جرها وقادهالها وبعد عليها وهي مزالة جامدة فبلاصتها.. وديمارا وزاد.. \n\nساد الصمت طول الطريق.. هي جالسة وكتحك فيديها وتلعب بالخاتم فصباعها وكتفكر شنو وقع.. وهو عاقد حجبانو وعينو فالطريق وعليها.. شافها كتدور الخاتم فصباعها وقلب وجهو شاف فالطريق.. \n\nبراء :ما تبقايش تحيديه\n\nهزات راسها فيه باستغراب.. شاف فيها وهو سايق وشاف فالخاتم.. \n\nبراء :الخاتم\n\nشافت فيديها.. تنهدات وزولاتو وحطاتو قبالتو حدا الزاجة.. \n\nتالاسين :ما كاين لاش\n\nرجعات لبلاصتها قالبة وجهها لجنب.. وهو شاف فيها مخنزر ورجع شاف فالخاتم وهضر بصوت غاضب.. \n\nبراء :هزيه ديريه\n\nقلبات وجهها شافت فيه.. لقاتو ساخط.. عقدات حجبانها وقلبات وجهها ما جاوباتوش.. \n\nبراء :هضرت معاك.. هزيه\n\nتالاسين :علاش\n\nبراء :كيفاش علاش؟؟ واش عمرك. ديري شي حاجة بلا ما تهضري بزاف\n\nتالاسين :ما انعملوشي هاء.. علاش انعملو\n\nبراء :اديريه باش نهار اخور ما يوقعش لي وقع دابا.. ما انتسناهمش حتا يجيو يخطبوك مني على اساس خوك.. اديريه فيدك باش كلها يلزم حدودو.. (هزو ومدولها وعينيه فالطريق) شدي حطيه فصبعك\n\nتالاسين :(شداتو منو ورجعات حطاتو فين كان) لي وقع هاد النهار وقع بسبابك\n\nبراء :بسبابي؟؟ انا؟؟ \n\nتالاسين :اه نتينا.. \n\nبراء :(مخنزر) علاش؟ \n\nتالاسين :(ربعات يديها كتشوف قدامها) نتينا لي قلتيلو انا ختك.. اولا\n\nبراء :(بسخرية) زعما كون قلتلو مرتي ايعجبك حالك\n\nتالاسين :دبر راسك.. مهم يانا ما عندي حتا دخلة\n\nبراء :(زفر) اتهزي داك الخاتم.. واديريه فيدك ولا ما ايعجبكش الحال.. \n\nتالاسين :واش بزز هاء\n\nبراء :اهاااااه.. ومالك لداخل جالسة عليه مزوجة وراجلي وما نعرف شنو...\n\nتالاسين :ايوا وشني كنتي باغيني نعمل.. هو لصق وما جبرتشي كي نعمل نتفك منو\n\nبراء :(حك لحيتو بغضب) اوك اوك.. هزي دابا الخاتم ولبسيه\n\nتالاسين:لا\n\nبراء :هزيه \n\nتالاسين :لا\n\nبراء :قلتلك لبسيه\n\nتالاسين :وا لا لا لا.. ما بغيتشي هاء\n\nبراء (ضرب الفولون ودار كيغوت قالب وجهو) الله ينعل طاسيلتي انا نييييت لي جالس نحمق راسي معاك.. كاع عمرك لا تلبسيه.. تفوووو المرض كيداير.. التبرهيش\n\nتالاسين :دابا انا برهوشة\n\nما جاوبهاش وكمل السوقان كيحك فلحيتو وساخط دبصح.. وهي شافت فيه مطولا وزفرات وقلبات وجهها عاقدة حجبانها وما عجبها حال.. وهو حداها كفس منها حتا وصلو وفرانا بالجهد.. فكات السمطة ونزلات فحالها وزدحات الباب.. هو كان نزل شاف فيها من مخنزر وهي عطاتو بالظهر وتما داخلة.. زفر ساخط وزدح الباب حتا هو وتم داخل تابعها.. \n\nوقفات مربعة يديها كنتسنا السانسور ومكمشة فمها وكتشطح برجليها.. وهو وقف بجنبها حاط يديه فجيابو ما كيشوفش قدامو.. كتمرضو دبصح معاها.. وواخة كيقول صغيرة ما يديش عليها ولكن الصبر ليه حدود.. تحل السانسور ودخلات وتبعها.. كل واحد فيهم فين كان قالب وحهو فقنت.. وحد ما كيشوف فلاخور والسانسور طالع.. حتا فجأة هووووووب.. تقطع الضوء وحسو بالسانسور تهز هزة وحدة وحبس فبلاصتو..سرطات ريقها ودارت كتفتف فبلاصتها.. \n\nتالاسين :ششش..شش..شني وقع؟بب براء فاينك\n\nحسات بيه وقف حداها وهي تشدلو فالتيشورط كترجف.. \n\nبراء :هانا حداك.. ما تخافيش\n\nتالاسين :ظلام.. شني وقع \n\nبراء :باين تقطع الضوء.. دابا وهو رجع\n\nتالاسين :(تخلعات) وانبقاو هايدا\n\nبراء :هانا انشعل لبيل فتيلي \n\nشعلو وضوا بيه السانسور.. لقاها لاصقة فيه وعينيه كيدورو فبلاصتهم مخلوووووعة وكتسرط فريقها.. هزات عينيها فيه وزادت زيراتلو على التيشورط من الجناب.. \n\nتالاسين :خايفة\n\nعقد حجبانو وهز يدو حطها على راسها.. \n\nبراء :ما تخافيش.. انا معاك\n\nزيرات على تيشورطو كثر.. وهو دور يدو على كتفها ومضوي بلبيل.. ما رضاتش البال راهم معانقين بقوة الخلعة.. حتا سمعو السي مختار كيعيط وصوتو كيتسمع غاارق وبعيد..\n\nالسي المختار:سي برااااااء.. سي برااااااء كتسمعني\n\nبراء :(بصوت قوي) ها حنا هنا..\n\nالسي المختار :راه تقطع الضوء على المنطقة كاااااملة.. وحتا المولد ما خدااامش\n\nبراء :كيفاش ما خدامش.. وعلاش دايرينو منين ما خدامش\n\nالسي المختار :نعااااام.. راه ما كنسمعكش مزيان السي براء.. مهم غتصبروووو شوية انجيبو مولد جديد وااااخة.. حيث يقدرو يتعطلو باش يردو الضوء\n\nبراء :(زفر قالب وجهو) اوك.. وطلقو راسكم\n\nتالاسين :دابا انبقاو هنا حتا يرجع الضوء\n\nبراء :هادشي لي بانلي\n\nبقات شادة فيه وكتشوف فجنابها.. رد ليها البال بلي مزيرة. على تيشورط ديالو.. تبسم وقرب حدا وذنيها وهمسلها..\n\nبراء :ما تخافيش.. ما حدي معاك عمر شي حاجة تأديك \n\nقوصات عنقها للجنب حيث بورشها.. تبسم كيضحك عليها بنظرة زوينة.. حنحنات وطلقات منو بشوية وبعدات عليه.. وهو مزال مبسم عاق بيها.. \n\nتالاسين :اححم.. على الله ما يتعطلوشي\n\nبراء :امممم.. ان شاء الله \n\nشاف فيها مطلع حاجبو ولبيل مزال مشعول.. رجع لور شوية ووكى على السانسور كيطلع فيها ويهبط وهي عاطياه بالجنب وكدور فعينيها.. حتا هزات الشعر مور وذنيها وهو يقلب وجهو كيضحك بشوية وكيحك نيفو..بقاو واقفين هكاك وساكتين.. هو كيطلع فيها ويهبط وهي عاطياه بالجنب وواقفة.. حتا تنهد وهبط جلس.. \n\nبراء :غير جلسي راه باين هادشي مطول\n\nزفرات عيانة واستسلمات وهبطات حتا هي جلسات حداه ومع السانسور ما كبيرش.. جاهم لكتف عند لكتف.. كان جالس حاط يديه على ركابيه لي مثنيين قدامو.. شاف فصبعان يديه وبانلو خاتمو وهو يتنهد.. \n\nبراء :دابا حنا شحال انبقاو هاكة\n\nدارت شافت فيه مقوصة حجبانها باستفهام.. \n\nتالاسين :كيفاش هاكة؟؟ \n\nما شافش فيها وبقى كيشوف فيديو وصبعانو كيلعبو بالخاتم.. شافت فيه فين كيشوف وتسناتو يهضر.. \n\nبراء :انا عارفك ما مرتاحاش.. وعارف بلي زواجنا ماشي زواج عادي.. وبلي صعيييب تقبليه.. ولكن كنت كنتمنى منك انك تحتارميه على الأقل.. ما كنطلبش منك شي حاجة صعيبة.. زواجنا ما ختاريناهش ولكن تفرض علينا.. ولكن كيبقى حقيقي.. ونتي كتبقاي مراتي.. وغير هاد الكلمة كتعطيني شحال من حق عليك وكتعطيك شحال من حق عليا.. ما تفهميش هضرتي بلي باغي منك شي حاجة.. ولكن كاين شي حوايج ما نقدرش نتنازل عليهم.. حيث واخة نعياااا نميك وما نتسوقش كنبقى راجل.. ورااجلك.. وكتبقاي محسوبة عليا.. مراتي وعرضي.. ما نبغيش لي يضرك.. وما نبغيش لي يجي جيهتك.. وغير هادشي لي وقع هاد النهار يفهمك شنو كنقصد.. والخاتم بغيتك ديريه حيث ايخلينا نتفاداو بزاااف ديال الصداع.. زواجنا ايدوم عامين.. وفهاد العامين ما باغيش نتحط فشي موقف لي يخليني نغلط.. حيث كنصبر اه.. ولكن شي حوايج ما نقدرش نصبر عليهم.. \n\nكانت كتسمعلو من نيتها.. حيث كان كيهضر بطريقة مهدنة.. خلاها مركزة معاه وكتصنتلو.. \n\nبراء :حنا دابا عايشين بزوج وفدار وحدة.. وباش نقدرو نعيشو مزيان خاصنا نتنازلو على شي حاجات ونلتازمو بحاجات اخرين.. (كيلعب بخاتمو) هاد الخاتم يقدر يجيك عادي.. ولكن قيمتو كبييييييرة.. وكببيييرة بزاف.. \n\nتنهد هو وسكت.. وحنات راسها هي كتشوف فصباعها وكتفكر فالخاتم وفالاحساس لي حساتو.. داك الاحساس لي حساتو خلعها وخلاها تزولو.. حساتو أثر عليها وهي ما باغاش.. تنهدات بصوت مسمووووع فحال الا هازة. جبال فوق كتافها.. شاف فيها هو مهمومة وخدا نفس عميق..\n\nبراء :صافي نساي.. ما ديريش فبالك\n\nما هزاتش راسها فيه.. وما جاوباتوش.. بقات ساكتة ويديها على صباعها حانية راسها.. بقاو ساكتين حتا تشعل الضوء وهزو راسهم فيه وبدا طالع بيهم السانسور.. ناضو وقفو كينفضو حوايجهم وهما ساكتين ما كينطقو ما كيتكلمو.. حتا تفتح الباب ولقاو المختار قدامهم هو ومجموعة من السكان من بينهم وصال.. غير شافهم بداو عليهم بالأسئلة \n\nالسي المختار :سي براء!! مدام تالا!! مزيانين.. كلشي بيخير؟\n\nوصال:ميسيو برااااااء صافا!! مزيان.. ياك. ما وقعاتلك شي حاجة.. تخلعت عليك والله..\n\nتالاسين :(شافت فيها كطلع وتهبط وهي لابسة غير بيجامة شورط وديباردور وكلاكيط) \n\nبراء :(ما جوبهاش) السي المختار رد بالك لخدمتك الله يخليك.. \n\nالسي المختار :راه غير نسيت ما صلحتو السي\n\nبراء.. مهم ما ايتعاودش.. مهم نتوما مزيانين\n\nحركلو راسو وشاف فالجيران لي تما تبسملهم كامتنان وداز فيها هي لي واقفة. قدامو كترمش فيه.. وتبعاتو تالا هازة مناخرها.. وعاااد قشعاتها وصال.. \n\nوصال:حبيبة تالا.. مزيانة؟\n\nتالاسين :(عوجات فمها) اممم.. مزيانة.. شكرا\n\nتبسماتلها ابتسامة صفراء وزادت وخلاتهم واقفين وتبعاتو.. دخلو للدار ساكتين.. كل واحد باغي مساحة فين يفكر مع راسو.. مع اادخلة بانلهم امينو ومينوشة جالسين كل واحد فقنتو ومرصيين بعقلهم.. تصدمو فيهم.. شافت فيه وشاف فيها.. ورجعو قلبو وجههم وكلها مشا لبيتو.. \n\nفنص الليل.. كانت جالسة كتخمم.. كتقلب فبلاصتها وكلامو كيتعاود فراسها.. تنهدات وناضت جالسة.. بقات شحال كتشاور وفلخر زعمات وناضت خرجات كتسلت.. حتا وقفات عند بيتو كتشاور تدخل او لا لا..\n\nخدات نفس عميق.. ودخلات بشوية.. طلات عليه بانلها ناعس فبلاصتو.. وقلبات الدورة كتقلب على حوايجو لي كان لابس.. وبدات كتقلب فجيابو على الخاتم.. فلاتهم فليان وما لقاتوش.. حطاتهم كتسوط وحطات يديها على جنابها كتشوف فجنابها.. هزات راسها فيه مزال ناعس.. وبدات كتقلب فوق لكوافوزات ما بانلهاش وهي تهز راسها كتسوط.. ما لقاتوش وهي تنفض راسها وتمات خارجة فحالها.. حتا وصلات للباب وهي توقف فبلاصتها كتفكر ورجعات كتقلب عليه فلمجورة حسي مسي.. حتا كطيح فلبواطة ديالو وغير فتحاتها وبانلها وسطها وهي تهزو وحطاتو قدام عينيها كتبسم..قلبات وجهها شافت فيه مبسمة ولبساتو فصبعها.. شافت فيديها عاجبها.. وعاد خرجات فرحانة ومشات لبلاصتها تنعس.. \n\n🎗️🎗️🎗️🎗️\n\nصباح عليهم الصباح.. وناضو كالعادة.. هاد الصباح لقاتو كيوجد لفطور وما خرجش بكري.. صبحات عليه وبدات تعاونو فلفطور فهدوء تام.. حتا جلسو يفطرو.. وجلس هو قبالتها وهز عينو فيها فاش هزات الكاس دالقهوة وهو يبانلو الخاتم فيديها.. عقد حجبانو وشاف فيها ما كانتش كتشوف فيه..تبسم بلا ما يحس.. وهز اصبع الابهام كيحك بيه نيفو من الجنب وهو قالب وجهو كيتبسم.. ورجع شاف فيها كياكل..\n\nبراء :جاك زوين فيدك.. بصحتك\n\nهزات راسها فيه معجبة.. وقوصات عينيها باستفسار.. ما فهماتوش علاش هضر.. وهو ينعتلها بعينيه للخاتم.. شافت فيه وعاد طلعات معاها.. وبقات غير كتدور فعينيها.. ما عرفت ما تقول.. وحسات بالصهدة طالعة معاها.. وهو كيشوف فيها مبسم.. شافها تحرجات وهو يجمع الضحكة وكمل فطورو عادي.. ما بغاش يحكر وهو راه فرحااااان وعاجبو لحال فوق لقياس.. \n\n🎗️🎗️🎗️🎗️\n\nكانت فالكوزينة كتجمع فالطبلة.. وهو مشا لبيتو كيلبس عليه باش يخرج.. حتا كتقشع شي حاجة دازت مع جنب الحيط دالكوزينة كتجري.. دارت بالزربة تشوف شنو هي.. ما بانلها والو.. وهي مزالة كتحقق حتا كيتم خارججلها فار من مور الثلاجة كيزعرط.. وبدوووون سابق انذار غوتات ربي لي خلقها وما عرفات كي دارت حتا كانت فوق البوطاجي علي يديها ورجليه.. وكتغوت وتعاود واتحماق معاه.. حتا كيبانلها تخشا فواحد القنت وغير شوالو لي كيبان.. \n\nكان كيلبس عليه حوايجو حتا سمع غواتها وخرج طافج لعندها.. غير وقف عليها لقاها فوق لبوطاجي كتغوت ما فهم وااالو.. حتا هزات راسها فيه وبدات كتنعتلو بصبعها للقنت وعبنيها خارجين وكتنقز فبلاصتها..\n\nتالاسين :ففففف.. ففار.. ففف.. فار.. اهئ اههئ فففار\n\nشاف فين كتنعتلو وهو يبانلو من مور الثلاجة.. وعاد فهم شنو واقع وقرب بشوية كيهدنها..\n\nبراء :ششش.. صافي صافي.. هانا انقتلو غير تهدني\n\nتالاسين :دغيا دغيا اههئ اهئ\n\nبراء :(حط يدو مور عنقو كيحكو ويشوف فجنابو) خاصني باش نقتلو.. فين هي شطابة\n\nتالاسين :لهيييه لهييه.. دغيا قتلو\n\nمع غواتها مع خرج الفار كيرودع هربان لقنت اخر وهي تبدا تغوت حتا تلفاتو ما عرف يحضي الفار ولا يهدنها حتا كيشوفو جاي جيهتو ونقز خلاه داز تحت منو وخرج من الكوزينة..\n\nتالاسين :واااا هرب هرب.. مشاااااااا\n\nبراء :وا غير سكتي ها حنا انقتلوه..\n\nتالاسين :لاااااا لا لا نتينا لي اتقتلو ماشي حنا..\n\nبراء :واخة واخة انا لي انقتلو.. غير سكتي\n\nتالاسين :وا دغيا دغيا\n\nخرج هو تالف وخلاها هي عينيها خارجين فبلاصتها كترجف بالخلعة.. بقا كيقلب عليه وهاز الشطابة فيديه وهو حراااام ولا بان.. حتا عيطاتاو من الكوزينة بصوت عالي..\n\nتالاسين :قتلتييييييييه\n\nبراء :هانا هانا.. قريب..\n\nكان كيقلب ويحني تحت طبالي ويشوف فلقنات سطاه بالتقلاب وما بغاش يبانلو.. حتا كتبانلو مينوشة قانتة على واحد القنت.. عرفها حصلاتو وعاسة عليه.. مشا لتما كيتسلت بشوية.. يله جر الطبلة لي مع الحيط شوية وهو يتم خارج كيجري.. نزل عليه بالشطابة ما جاتش فيه ونقزات مينوشة كتجري موراه وهو هربان.. حتا بدا كيصونيلو تيلي وهزو يجاوب وهو مفتون معاهم هما لي كيتجراو قدامو وكيحاول يتعرضلو يقتلو وكينهج وينقز من هنا لهنا..\n\nبراء :الو.. اه السلام عليكم.. لا لا هانا جاي.. دابا دابا غير تسنايني... واخة ما انتعطلش دابا..(هربلو) اووووف المرض.. هاه لا لا ماشي معاك.. مهم هانا جاي\n\nقطع كيسوط وداك الفار محمقو ما بغاش يتشدلو.. حتا كيشوف مينوشة قنتات عليه وشداتو حاطة يديها على شوالو وما ترددش ثانية باش ينزل عليه وخلاه كيفرطط فبلاصتو.. \n\nرجع دخل عندها شاداه الضحكة.. وهي غير شافتو بدات كتسرسر.. وهي راكعة على ركابيها\n\nتالاسين :قتلتيه ياك.. قولي قتلتيه.. اههئ عافاك قتلتيه ياك\n\nبراء :قتلتو قتلتو ههه.. نزلي الخوافة نزلي هههه\n\nتالاسين :لا عنداك يكون مزال..غير خليني هنا\n\nبراء : كيفاش اتبقاي هنا؟؟\n\nتالاسين :اه غير خليني\n\nبراء :وزعما هو ايحير فيك هنا ههه\n\nتالاسين :علاش هو كيطلع\n\nبراء :كيطير.. هههه\n\nتالاسين :بلا ضحك حرام عليك اههئ\n\nبراء :(قرب منها) وا نزلي يهديك الله واش اتبقاي تما\n\nتالاسين :اوووف رجلي فشلولي\n\nبراء :اجي لهنا اجي هههه\n\nحط يدو على خصرها.. وهوووووووب هزها بين يديه خلاها غير كترمش.. حطها فالارض وهو كيشوف فوجهها لي قريب ليه مبسم.. حسات بقربو ليها موترها.. وما قدراتش تكمل فيه الشوفة.. شافها حنات راسها وهو يبعد يدو عليها وحط يدو على فمو كيحنحن.. هي غير حطها بعدات راجعة لور وكتشوف فجنابها.. حتا صونالو تيلي مرة أخرى جبدو شاف شكون وهو يسوط..\n\nبراء :بفففف تعطلت.. مهم هانا خارج صافي\n\nتالاسين :(خرجو عينيها) فاين ماشي.. اتخليني بوحدي\n\nبراء :علاش شنو ايوقعلك.. انا عندي واحد رونديفو مهم بزاااف وديجا تعطلت\n\nخرج وهي وقفات كتستوعب ورجعات تبعاتو كتجري وفنفس الوقت كتشوف فجنابها مزالة. خايفة لا يخرجلها حتا دخلات عليه لبيتو لقاتو خارج هاز تيلي ديالو وسوارتو..\n\nتالاسين :تسنى واش اتمشي\n\nوتخليني\n\nبراء :(طلع حاجبو) علاش؟ واش مولف نبقى معاك؟\n\nتالاسين :لا بلحق ماشي هاد النهار.. عنداك يخرجلي شي فار عاود.. والله يدي مزالين كيرجفو.. شوف شوووف كنغزل..\n\nبراء :ما عندو ما يوقع.. ياك الفار وقتلناه ايوا صافي..\n\nتالاسين :لا خليك.. بلا ما تخرج\n\nبراء :راه ما نقدرش.. عندي رونديفو ما نقدش نفوتو\n\nتالاسين :ديالاش؟\n\nبراء :دالخدمة..\n\nتالاسين :ودابا يانا شني نعمل.. الا رجع خرجلي شي فار.. (كتشوف فجنابها) راه والله حتا نحماق ويانا بوحدي\n\nبراء :ها مينوشة معاك هي تكلف\n\nتالاسين :دابا حرااااااام عليك.. خليك عافاك.. ما بقيتشي فيك\n\nبراء :راه ما نقدش نبقى.. راه هاد رونديفو الا ضيعتو صافي..\n\nسكتات وشافت فيه مطولا وهي مقوصة حجبانها بترجي كتستعطفو بعينيها.. وهو مصغر عينيه فيها بابتسامة عايق بيها..\n\nتالاسين :ديني معاك!!\n\nشاف فيها مطولا.. ورجع تنهد وحط يديه فجيابو.. \n\nبراء :اوك..يله..بلحق اتسربي راسك حيث راني مزروب\n\nتالاسين :لا انلبس عليا دغيا دغيا \n\nتحركات من بلاصتها غادة وكتمشا على طراف صباعها بحال الا مشمئزة وموسوسة عنداك يخرجلها عاود.. دخلات لبسات عليها سروال دجين ازرق فاتح مع طوب اسود بسميطات رقاق وكتاف طايحين وبشبكة خفيفة من الصرة للتحت وصباط ابيض وخرجات كتجري عندو.. لقاتو واقف كيتسنا فيها.. غير شافها وهو يطلعها ويهبطها وطلع حاجبو.. \n\nتالاسين :ما تعطلتشي ياك.. يله زيد\n\nحبسها بيديه قبل ما تحرك.. رجعات لور وهي كتشوف فيه باستغراب وهو عينيه على النص فكرشها لي عريان.. \n\nبراء :ومال ديك الكرش عريانة\n\nتالاسين :(شافت فحوايجها) ماشي بزاف.. راه هزيت من طرف.. مهم زيد دابا بلا ما تزيد تعطل\n\nبراء :لا اترجعي واتبدلي ولا جلسي فحالك\n\nتالاسين :ما بقيتيشي مزروب\n\nبراء :ماشي شغلك نتي.. (صونالو تيلي) \n\nتالاسين :شفتي هااا لي قلتلك.. زيد فحالنا دابا\n\nبراء :(رجعها بنبرة قاصحة) بربي ما تمشيها واخة نعرف نجلس حداك.. اترجعي واتبدلي علبك هادشي ولبسي مقادة فحال لي مولفة تلبسي ولا جلسي هنا..\n\nتالاسين :من نيتك!!!! \n\nبراء :(بجدية) اه من نيتي..(صونالو تيلي عاود)\n\nتالاسين :يهديك الله وزيد.. شو راه كيعيطولك\n\nبراء :(جبد تيلي وقطع وهز راسو فيها معبس) ها هو هاد تيلي.. يله طلقي راسك\n\nشافت فيه مطولا مطلعة حجبانها بتعجب.. وفلخر استسلمات ورجعات دخلات دغيا جبدات سوميج شيبية لبساتها دغيا وخرجات عندو.. شاف فيها مزياااااان وعاد فتح الباب ووقف عطاها تخرج ولحقها.. ركبو فالاوطو وديمارا وزاد حتا صونالو تيلي.. \n\nبراء :اححم.. لا هانا جاي فالطريق.. غير سمحيلي راه غير مع سيركيلاسيون عااامرة وصافي.. انا واحد عشرة دقائق نكون عندك.. اوك اوك.. اوك شكرا.. الله يعاون\n\nقطع ودار شاف فيها لقاها كتشوف فيه.. \n\nتالاسين :شعندك كتشوف فيا هايداك\n\nبراء :(قلب وجهو) \n\nتالاسين :نتينا لي عطلتي راسك ماشي يانا هاء\n\nما جاوبهاش وكسيرا مزيان غادي بالزربة باش ما يزيدش يتعطل.. وهي ميقات فيه.. وجلسات ساقرة وكتشوف فالطريق قدامها.. \n\nوصلو لأحد المطاعم ونزل هو ونزلات هي وتمو داخلين بجنب بعضهم وهي ضاربالو غيرتحت لكتف.. غير دخلو وقف هو كيشوف بعينيه فارجاء المطعم.. حتا ترصات عينو على واحد الجيهة.. وحط يدو مور ظهرها زيدها قدامو شوية.. \n\nبراء :را فين.. زيدي\n\nتمشات بشوية عليها.. وما حدها كتقرب ما حدها كطلع حاجبها.. شافت فيه لقاتو رسم ابتسامة خفيفة على وجهو.. ورجعات ششافتو فين كيشوف.. كانت بنت تكون فاواخر العشرينات او فالثلاثينات.. ما كانتش زويييينة بزاف ولكن جذابة بلباسها وطريقة جلستها وشوفاتها.. ديال شي وحدة ثايقة فراسها.. \n\nتالاسين :(بصوت خافت) دابا هادي هي الخدمة\n\nبراء :كيفاش؟ \n\nتالاسين :(جمعات فمها) لا والو.. \n\nوقفو عليها وهي وقفات بضحكة عريضة استقبلاتهم ومدات يديها ليه.. \n\nشيماء :مرحبا\n\nبراء :(سلم عليها) الله يبارك فيك.. صافا\n\nشيماء :صافا الحمد لله.. \n\nبراء :سمحيلي تعطلت مي ماشي لخاطري\n\nشيماء :لا والا عليك.. ماشي مشكيل \n\nبراء :هه اوك.. اححم.. نعرفك.. تالاسين.. مراتي.. تالاسين هادي مدام شيماء.. رئيسة تحرير مجلة الكترونية\n\nشاف فيها لقاها كتشوف فيها وكطلع وتهبط غير سمعاتو قال مدام شيماء حسات براحة ما عرفاتش علاش..تبسماتلها ومداتلها يديها.. \n\nتالاسين :متشرفين \n\nشيماء :الشرف ليا.. مرحبا جلسو\n\nجرلها الكرسي جلسات حداه وجلس هو حداها.. هز يدو عيط للكارصون طلب ليهم ما يشربو.. ورجع تقابل معاها.. \n\nبراء :نهضرو فالخدمة؟\n\nشيماء :(كتشوف فتالا) قبل ما نهضرو على الخدمة.. مدام تالا انا شااايفاك وما عرفتش واش غير شبهتك ولا كيفاش\n\nتالاسين :ههه ما عرفت..\n\nشيماء :واش نتي يوتيبرز ؟\n\nتالاسين :وييييييي\n\nشيماء :اذا نتيييييي.. هههه متشرفة بيك امدام تالا... عرفتي شنو.. بنتي كتحماق عليك.. متبعاك على طول.. وحتا انا مرة مرة الصراحة كنشوف معاها بحكم خدمتي ما كنلقاش الوقت.. بلحق الصراحة تبارك الله عليك.. خاصة فالطبخ.. برافو عليك\n\nتالاسين :(حمارت) ربي يخليك ههه.. ميغسييييي\n\nشيماء :هههه هادي هي مراتك اسي براء ومخبيها علينا\n\nبراء :ما مخبي والو انا..\n\nشيماء :هههه مهم احسن حاجة درتيها هي جبتيها معاك\n\nبراء :(شاف فتالا بطرف عين مع ابتسامة) ههه ضروري نجيبها.. ما تقدش تبقى فالدار بلا بيا هههه\n\nتالاسين :(شافت فيه شوفة ناقصة)\n\nشيماء :الله يخليكم لبعضكم\n\nبراء :اميييين.. مهم نهضرو علاش جينا\n\nشيماء :اوك.. بسم الله.. مهم كما شرحتلك.. المجلة باغة منك شهراين كاملة دوزها فأي منطقة فالعالم لي انختاروها مع بعضنا او مناطق على حسب.. وفكل منطقة اتنزل فيها بغيناك تصورلنا شي ظواهر ناااادرة.. ورحلتك اتنشر فيديو فالمجلة وتصاورك حتا هما.. والمجلة لي اتكلف بكاع مصاريفك وتنقلاتك وغادي تأمنلك اي حاجة تحتاجها.. مهم حنا كنتسناو غير موافقتك.. وانا عارفة بلي هذا حلم حياتك من نهار بديتي فهاد دومين.. \n\nبراء :امممممم مزيان.. شهراين؟؟بلحق راه عندي مسؤوليات ما نقدش نخليهم شهراين على قدهم\n\nشيماء :شكون هاد المسؤوليات واش المدام؟؟\n\nبراء :(بلا ما يشوف فتالا) فحال هكاك.. مهم ما نقدش نغيب شهراين كلها عليها\n\nشافت فيه تالا بنظرة شكر.. عجبها الحال حيث هازلها الهم وما باغيش يخليها بوحدها.. وزادت فرحات فاش عرفاتو كان حلم حياتو وها هو كيضحي بيه على قبلها.. \n\nتالاسين :الا كان غير عليا.. انا ما تهزليشي الدبيلة عادي.. قادة براسي\n\nبراء :(شاف فيها وما جوبهاش) مهم انا ما نمشي فين بلا بيها.. \n\nشيماء : طاحت فبالي فكرة \n\nبراء :امممم.. شنو هي ؟\n\nشيماء :شنو فيها ادا مشات معاك ودوزات معاك هاد الرحلة\n\nيتبع..."
  },
  {
    "id": "11",
    "title": "إرحموني الجزء 12",
    "desc": "شيماء :شنو فيها اذا مشات معاك ودوزات معاك هاد الرحلة.. هي ديجا يوتيبرز تبارك الله عليها.. ومعرووووفة.. الوغ غادي تكون مزيانة ليكم ولينا.. نتوما ما تفارقوش.. وحنا غادي نستافدو من خبرتك كمصور ومنها حتا هي.. (سكتات كتشوف فيهم) ايوا.. شنو بانلكم\nشافت فيها وشاف فيها كيستوعبو.. هو جاتو عادية وبلعكس مخيرة ومضخمة كاااع.. ولكن هي تصدمات حيث جاتها على غفلة.. \nبراء :ما عرفتش.. (شاف فتالا) شنو بانلك نتي\nتالاسين :(كتشوف فيهم) ما عرفتشي الصراحة..\nبراء:(تنهد) فففف.. منقدش نديها معايا وما نقدش نمشي بلا بيها\nشيماء :علاش ماتديهاش؟\nبراء :نتي عارفة هاد الرحلة ما اتكونش ساهلة..\nتالاسين:الصمت\nشيماء :الا بغيتو زيدو فكرو وجاوبوني.. بلحق الماكسيموم جوابكم غدا يكون عندي.. حيث ما عندناش الوقت.. هاد التجربة انا مأكدة ما اتندموش عليها.. بلعكس اتستمتعو فيها.. حسبوها نتوما فحال شهر العسل هههه.. \nشافو فبعضهم بالزربة ورجعو قلبو وجههم.. حمارت فبلاصتها وبقات غير كدور فعينيها.. وكتخمم.. شاف فيها هو بنص عين حاط يدو على ذقنو ومطلع حاجبو ورجع حط راسو بين يديه كيخمم.. وفلخر رجع هز عينيه فشيماء.. \nبراء :خلي من بعد ونجاوبك\nشيماء :اوك.. ماش.. \nتالاسين :(قاطعاتها) ما يحتاجشي.. انا موافقة\nشافو فيها بزوج بيهم.. وهو متفاجئ من جوابها.. شاف فيها مطولا كيقرا عينيها وهي براسها ما عرفاش شنو لي خلاها توافق بهاد الزربة.. يمكن ما بغاتش تبقى بوحدها من موراه.. وما بفاتوش يضيع حلم حياتو.. تقابل معاها وقرب منها.. وبنبرة منخافضة نطق.. \nبراء :مأكدة؟؟\nتالاسين :(بتردد) اه.. مأكدة\nبراء :قاصحة عليك.. \nتالاسين :(تبسمات) عارفة ما اتوقعلي حتا حاجة وانا معاك\nشاف فعينيها..صدماتو بهاد الهضرة وفنفس الوقت عجبو الحال حيث ثايقة فيه.. حركاتلو راسها باه تبسم وبعد عليها وشاف فشيماء.. \nبراء :اذا تافقنا\nشيماء :مرحبااااااا ههه.. مهم منين تافقنا انهضرو على التفاصيل.. حنا انتكلفو بكلشي ديالكم.. بالتنقل بكلشي.. ولكن نتوما اتكونو بوحدكم فهاد الرحلة.. مي اذا وقعات شي حاجة اتعلمونا وحنا انحضرو.. \nجلسو كيتافقو على التفاصيل.. هو كيدي ويجيب معاها فالهضرة وساعة ساعة يدور يشوف فتالا فحال الا كيتشاور معاها بعينيه.. وهي غير كتحرك فراسها..حتا سالاو وناضو سلمو عليها على أمل اللقاء قريبا.. ركبو راجعين فحالهم وهي مرة مرة تشوف فيه باااااين عليه الفرحة غير من عينيه والابتسامة لي ما فرقاتوش.. \nتالاسين :(بصوت هادئ) فرحان؟ \nبراء :(دار شاف فيها مبسم) بزااااف.. رحلة عمري هادي.. تسنيتها شحاااال وكتابت تكون معاك ههه.. ما تخايليش فرحتي قداش.. متحمس هههه\nتالاسين :(تبسمات) مزيان.. الله يخليك ديما فرحان\nبراء :(بعفوية) خليك ديما حدايا وانكون فرحان\nفاجئها بجوابو على غفلة وسرطات ريقها بتوتر وقلبات وجهها كتشوف من السرجم وهزات شعرها من مور وذنيها.. وهو شاف فيها مطولا مبسم ودار شاف قدامو عاض على شفاهو السفلية.. وصبعانو كيطبل بيهم على الفولون.. والفرحة اتنقز من عينيه..\n🎬 تسريع احداث:\nمن بعد ما بداو استعداداتهم.. كانت اخر خطوة يديروها هي انهم يودعو العائلة.. حيث الرحلة تقد تكون طوييييييلة ولابد ما يسلمو عليهم.. فاختارو انهم يديرولهم عزيمة جماااعية فالدار.. وفعلا تجمعو كاع العائلة باستثناء فراس.. لي رفض انه يجي.. وما بغاش يفرض قرارو عليهم حتا هما.. \nدازت لعراضة فجو لابأس بيه.. شي متوتر شي فرحان.. شي ضارب الدنيا وما مسوق لحد.. حسن وهنية حتا هما رضاو بلي كتاب.. واخة مزال حتا ما فهموش.. ورؤيا وزينب وبيسان لي عارفين لبلان غير كيدورو فعينيهم.. اما جهاد وجواد ورقية هادوك حالة خاصة.. خالقين مهرجان غير بيناتهم.. ما كاين غير قولها وضحك عليها ولي بغا يهز الهم شغلو هداك.. \nفصباح الغذ ليه.. ركب هي وياها.. بزوجهم غاديين على اعصابهم.. ساكتين ما كيهضروووش.. وصلو لباب الشركة ونزلو.. خداو نفس طويل.. شاف فيها تبسملها باش ترتاح ومدلها يدو.. \nشافت فيه ورجعات شافت فيدو.. بقات واقفة وعينيها فعينيه.. ما بقاتش كتعرف مالها.. غير كتشوف فيه كتسهاااا.. سرطات ريقها وحطات يديها فيديه وهو زير عليها مزيان ودخلو.. وقفو عند بابو..ومن بعد ما دقو دخل جارها موراه وهو هاز مناخرو للسماء.. كان باغي يودعو حتا هو.. الدنيا والزمان هذا.. ما يعرفو شنو يوقع.. ما باغيش يندم ويمشي ويخلي موراه شي حد غضبان عليه.. خاصة واليديه.. وهداك كما كان كيبقى باه.. وقف قبالتو وهي مخشية موراه حشمانة.. غير شافهم وهو يعقدهم وبقى جالس فبلاصتو كيطلع فيهم ويهبط.. \nبراء :(بنفخة) السلام عليكم\nفراس:(طلع حاجبو وكارز على فكو) وعليكم السلام.. (رجع حنا راسو) سدو الباب ونتوما خارجين\nبراء :(لعب بفكو وضحك بالفقصة ورجع هز راسو فباه) مهم.. اندخل فالموضوع ديريكت.. حنا جينا غير باش نسلمو عليك قبل ما نسافرو.. عارفك هاز فقلبك علينا.. ولكن كما قلتلك قبل وانرجع نعاودها.. حنا فهادشي كااااامل لي وقع.. ما عندنا حتا يد.. فحالنا فحالكم.. نتا ربيتيني.. وعلمتيني ما نكذبش وما نقبلش لكذوب.. وحتا دابا ما كنكذبش وما عندي علاش نكر.. كون درتها انجيك فاص ونقولهالك.. ولكن نتا ما بغيتيش ثيق ودابا هادشي كيبقى راجع ليك.. نتا تعرف الواليد.. انا لي عليا انقولك نتا اذا بغيتي تعرفنا واش كذبنا ولا لا راك اتعرف.. ولا بغيتي تعرف شكون دارها اتعرفو.. ولكن نتا ما باغيش حتا تحاول ثيقنا..\nفراس :(ما هزش راسو عاقد حجبانو وساكت) \nبراء :مهم من هادشي كامل انا باغي غير نقولك الله يهنيك.. انا مسافر ونقدر نطول.. نبغيك تهلا فراسك.. وترد البال لصحتك.. (دار عند تالا) مشينا؟ ؟\nتالاسين :(هزات راسها دموعها مغرغرين عينيها) عمي.. تهلا فراسك.. وكنتمنى تسمحلنا.. حنا ما عملنا والو اعمي.. (شهقات وزير على يديها).. مهم بسلامة اعمي ورد بالك على راسك\nشافو فيه اخر مرة. كيتسناوه يشوف فيهم.. ما هزش راسو.. براء تنهد وزير على يديها وجرها وخرج وهي دموعها سايلين معاها... \n🎗️🎗️🎗️🎗️\nفوق القطب الشمالي.. وبالضبط فشرق كندا..كانو كيحوومو فالسماء وسط الجو البااااااارد والصقيع.. ومن وسط الهيليكوبتر.. كانت بين احضانو مشدودة معاه بباراشوت وهي قدامو.. بزوجهم لابسين ملابس سخووووونة وحاطين دي كاصك فوق راسهم ونظارات على عينيهم.. ومكبطين مزيان.. كان جالس وهي قدامو ومعاهم الطاقم ديال الطائرة والصوت ديال هيليكوبتر مجهد..والباب بجنبهم مفتوحة حيث كيستعدو للهبوط.. حس بيها خيفااانة وكترجف بين يديه.. خشا راسو وسط عنقها قريب لوذنيها وشدلها فيديها.. وهضر بصوت مرتفع شوية باش تقد تسمعو..\nبراء :(زير على يديها) ما تخافيش.. انا معاك\nتالاسين :شاداني الخلعة.. قلبي ايخرج\nبراء :ما تخافيش.. ما ايوقع والو.. \nحركات راسها وهي كتسرط فريقها.. والخلعة باينة من عينيها لي كيدورو.. حتا هضر واحد من الطاقم بالانجليزية.. \nالراجل:ready ؟؟؟(مستعدين) \nبراء :(هز اصبع الابهام كدليل انه مستعد) \nعطاه الراجل اشارة بصباعو.. كيحسب واحد زوج ثلاثة.. زيرات هي على سماطي الباراشوت لي شادين جنابها ولضقات مع ظهرو كثر وزيرات على عينيها مغمضاهم.. حسات بالهواء كيضربها كثر فوجهها وعرفاتو قرب حدا الباب.. تنفسات بعمق وهو شد يديها زير عليها.. وواحد زوج ثلاثة هوووووووب.. غوتات بقوة وحسات براسها طاااايرة فلهواء والصقيع كيضربها لوجهها.. حلات نص عينيها وما كيبانلها غير البياض في البياض.. والبرد وهي كتحس بيه مدفي ظهرها..\nحطو رجليهم فالأرض.. وحنات هي على ركابيها كتنهج.. زرب هو فك لحزام وهو كيضحك..وجلس قبالتها كيشوف فوجهها لي صفار بالخلعة ونيفها حممممر بالبرد.. \nبراء :ههه خفتي\nتالاسين :(الصمت كتنهج)\nبراء :هههه فكي عليك هادشي\nجرلها لحزومة من رجليها ويديها ونظاظر والكاصك وهي غير كتشوف بعينيها.. شافت فجنابها.. غير لخلا والقيفار.. صحراااء ثلجية.. هو وياها وحداهم زوج صيكان هبطو معاهم بالباراشوت وطاحو بعاد عليهم شوية.. هزات راسها فيه وهو كيطوي فلباراشوت وبجمعها.. \nتالاسين :ما كاين حد؟؟؟\nبراء :(حاني راسو بجدية) لا غير انا وياك فهاد لخلا.. (هز راسو فيها بنبرة قاصحة) هنا انحدهم ليك وانتصافاو انا وياك.. وكاااع داكشي لي درتيه اتخلصيه.. وبالضووووبل\nتالاسين :الصمت\nبراء :تيقتي بلي كاينة رحلة.. من نيتك.. ههه انا جبتك هنا غير باش نهرسلك داك الراس.. \nتالاسين :من نيتك؟ \nبراء :شوفي فيا.. بنتلك كنضحك\nتالاسين :(ناضت واقفة كتنفض حوايجها من ثلج) بركة من لملاغة الباسلة\nشاف فيها كيطلع ويهبط.. وبدا كيقرب منها بنظرة قاااصحة.. هزات راسها فيه شافت فيه خلعها.. وبدات راجعة لور بشوية.. \nتالاسين :شعندك؟\nبراء :(حمر فيها بنظرة قاصحة ونبرة قوية) انا باسل؟ \nتالاسين :(تخلعات) شني؟؟ شكون قالها؟\nبراء:نتي؟\nتالاسين :فوقاش؟.. ااا.. شعندك كتشوف فيا هايداك.. شني اتعمل.. واش من نيتك.. \nبراء :نتي لي قلبتي عليا\nتالاسين :(بخوف) بببب.. براء.. واش من نيتك.. راه ما قصدتشي.. غير ضحكت معاك..واش بصح ما كايناشي الرحلة؟؟ \nشاف فيها مطولا بحدة.. هو كيزيد لقدام وهي كترجع لور وتدور فعينيها.. حتا حسات براسها تعكلات فخيوط لبراشوت وكانت اطيح ولحق شدها من يديها وجرها عندو دغيا مزيرها لصدرو.. وتفركع بالضحك فوجهها.. بقا كيضحك حتا دمعو عينيه وهو كيشوف فيها حالة فمها فيه.. وهز يدو وشد نيفها بين صباعو وجرو.. \nبراء :هبيلة هههههه \nتالاسين :كنتي كضحك؟ \nرخا منها وعطاها بالظهر كيجمع لي بقى وكيضحك وهي تنزل عليه بضربة للكتف واخة ما وصلاتش اصلا ليه حيث مبطن بلحوايج.. \nتالاسين :باسل.. سحابني بصح.. براء :نتي راك واااحد لغشيمة رقم واحد.. لي جا يضحك عليك ههههه\nتالاسين :(عوجات فمها وهي واقفة عند راسو) امممم.. خليك غير نتينا لي كتفهما طايرة\nضحك وما جاوبهاش.. حتا سالا وهز صاكادو ديال لباراشوت.. وتم غادي جيهة لي صاكادو لوخرين.. \nتالاسين :فاين انمشيو دابا\nبراء :انهزو لي صاكادو ديالنا\nتالاسين :شو على طنَّاز.. \nبراء :ههه غير زيدي وسكتي.. ما تخافيش\nتالاسين :ما خيفاشي غير خاصني نعرف\nبراء :اوك الالة.. دابا حنا فمنطقة كتسما نونيفيك وطبعا عرفتي راك فكندا ياك هههه\nتالاسين :وراه عرفتها هاء.. ماشي راني مكلخة.. \nبراء :ايوا ما عرفت ههه.. \nوصل حدا لي صاكادو وبدا كيقادهم ويزول الباراشوت منهم.. \nبراء :مهم.. وانا وياك انمشيو لجيهة الغرب.. تما انجبرو شعب الإينويت.. \nتالاسين :كيفاش؟\nبراء :ناس مستقرين فهاد المنطقة من زماااان.. هادي قرون..عايشين غير بالصيد.. وحنا انمشيو لتما.. ديجا عارفين بلي انجيو.. وكاين تما لي ايورينا وايمشي معانا فين ما بغينا نمشيو.. فحال لگيد ديالنا.. \nتالاسين :اهاه.. مزيان.. نتينا تعرف\nحط صاكادو على كتف وصاكادو على كتف لاخور وهز واحد فيديه ودار تقابل معاه.. \nبراء :نتي غير بقاي حدايا وما ايوقعلك والو.. خلي كلشي عليا.. وان شاء الله ايعجبك الحال.. (تبسملها) اوك؟\nتالاسين :(حركات راسها بالإيجاب) ارا نهز معاك\nبراء :بلاش.. هانا هازهم\nتالاسين :ارا غير واحد\nبراء :(زاد قدامها) بلاش.. هضرت\nتالاسين :(خطفاتلو واحد من فوق كتافو وحطاتو على ظهرها) \nبراء :اريه لهنا.. ثقيل عليك\nتالاسين :لا غير خليه.. خفيف\nبدات الرحلة ديالهم... وسط الثلج.. فين ما دارو ما كيشوفو حد.. وهو شاد البوصلة فيدو مگيد بيها..وهي موراه متبعاه بعينيها.. لابس ومكبط وفوق راسو طاگية سخوووونة والقفازات فيديه وبوط فوق الكعب.. وبقوة لبرودة الطبقة الفوقانية دالثلج قاصحة.. دار شاف فيها واش باقة موراه وتبسملها.. مشات عينيها للحيتو الزوينة لي مغطية ذقنو وبقاو شفايفو حومر كيبانو وسط منها.. قلب هو وجهو وكملات هي الشوفة فيه.. \nتالاسين :ما جبرو فاين يصردونا.. غير نهاد لخلا\nبراء :(وهو عينو على البوصلة) انا لي اختاريت هاد لبلاصة.. \nتالاسين :وعلاش؟\nبراء :حيث قليل لي جا ليها.. وفيها بزاااف ما تشوف.. وبزاف دالحاجات الجداد لي اتجرب\nتالاسين :انا ما بانلي والو من غير الثلج\nبراء :دابا تشوفي.. ها حنا وصلنا\nشافت قدامها ا.. وهما يبانولها مجموعة من الكرات الثلجية المقوصة فحال شكل قبة.. باحجام مختالفة ولكن شكل موحد.. سبقلها شايفاهم فالانترنيت ولكن عمرها شافتهم فاص.. هما كيقربو وشخص اخر كيقرب عندهم.. لابس ملابس اغلبها بني.. حيث اغلبها من جلود الحيوانات.. ملامحو كتوحي بأنه من اصول الهنود الحمر.. مغطي ذاتو كاااااملة وغير وجهو لي كيبان.. قربو منو حتا هما لقاواه واقف كيتسناهم مبسم فوجههم.. وغير وقفو حداه نطق هو بالانجليزية :مرحبااا.. كيف الحال.. انا تيكا.. ونتوما اكيد المصورين ياكو؟\nبراء :(مدلو يدو) اهلا.. متشرفين.. انا براء وهادي مراتي.. تالاسين\nتيكا:مرحبا بيكم بزوج..شرفتونا.. شعبنا ايفرح بيكم بزاف.. هذا شرف انكم تزورو منطقتنا\nبراء :الشرف لينا.. شكرا\nتيكا :اذا دابا نمشيو.. القبيلة كتسناكم.. وحتا نتوما اتكونو عييتو\nبراء :اوك.. شكرا \nتيكا :ارا نهز معاك\nبراء :نو.. بلاش\nتيكا :عيب يطلب منك شي واحد من شعبنا شي طلب وترفضو\nبراء :هااا.. اوك.. ننا تعرف.. هاك خود\nمدلو صاك من عندو وعطاهم تيكا بالظهر غادي وهما موراه يله بغات تزيد وهو يشدها من يديها وزير.. \nتالاسين :مالك\nبراء :يدي ما حدنا هنا ما طلقيهاش.. خليك ديما حدايا واخة \nتالاسين :على اساس عندي فين نمشي \nبراء :مهم يدي ما تفارقش يدك.. هنا ناس ما كنعرفوهومش.. واخة\nتالاسين :(حركاتلو راسها)\nتبسم وزير على يدها وجرها موراه.. وتيكا كيهضر قدامهم.. \nتيكا :خاصنا نلحقو نبنيو ليكم بيت قبل لا الظلام يطيح\nتالاسين :واش بيت فحال هادوك..\nتيكا :وي.. بيوت الاسكيمو.. واخة كيبان صغير ولكن ايهزكم بزوج \nتالاسين :حنا بزوج!!! علاش اتبنيو بيت واحد\nتيكا :اه.. علاش.. ياك نتوما مزوجين\nتالاسين :اه ولكن.. \nبراء :(قاطعها) اه مزوجين.. ماشي مشكيل يكون صغير مهم يكفينا\nشافت فيه محمرة وهو شاف فيها بمعنى مالكي.. \nتالاسين :من نيتك!!\nبراء :نتي لي واش من نيتك.. تنعسي بوحدك فشي بيت انا عرفت شنو يوقعلك..بغيتيهم يطمعو فيك ؟؟؟\nيله بغات تزيد تجاوبو وهي تلقى ناس لقبيلة واقفين قبالتهم ولولاد الصغار جايين كيجريو جيهتهم.. تنترات من يدو وشافت فيه بنص عين مخنزرة.. شاف فيها مطولا وخنزر فيها ما عجبوش الحال..وتقدم كيسلم على اهل القبيلة والدراري كيلعبو وينقزو ويدورو بيهم.. زادت حتا هي موراه كتبسم لدراري الصغار وما فاهمة منهم حتا حرف.. وغير تيكا لي كيترجملهم شنو كيقولولهم.. وهما كيرحبو بيهم.. وكلهم لابسين ملابس مصنوعة من جلد الحيوانات وريشها.. وقفو قدام راجل كبيييير واقف حاط يديه مور ظهرو وهاز راسو بنظرة جادة.. وفنفس الوقت مبسم..حنا راسو ليهم بمعنى انه كيرحب بيهم وحتا هما هبطو راسهم ردو التحية.. عرفهم تيكا عليه.. كان كالأب الاكبر ديالهم.. تقدمات امرأة مسنة من موراه بابتسامة على وجهها.. ومداتلهم معطفين من الجلد.. شدوهوم منها وشكروها.. عطاوهم الطريق يدوزو حيث مزال خاصهم يبنيو بيتهم قبل ما يطيح الظلام.. \nشافت فيه زايد قدامها وما رجعش شاف جيهتها.. عرفاتو تقلق وهزات كتافها زعما ما مسوقاش..حتا وقفهم تيكا قدام مكان خاوي قريب لباقي المنازل.. \nتيكا:(بالانجليزية) حطو لي صاكادو ديالكم باش نبداو \nتالاسين :(شافت فبراء) شنو انبداو؟\nبراء :(حط لي صاكادو من من بعد ما كانت جالسة حاطة راسها من جاوبهاش) \nخنزرات فيه هي وزفرات بقوة من مناخرها ونترات الصاكادو ورماتو فالارض ووقفات مربعة يديها كتشوف فيهم.. \nجبد هو الكاميرا بحدايد طوال كيخليوها تبقى واقفة.. ثبتها فبلاصة مزيانة وخلاها خدامة وبدا هو وتيكا الخدمة هو كيوريه وهو متبعو.. كان عندهم مجموعة ديال لحديدات حادة فحال لماس كيقطعو بيها مورصويات دثلج كباااار فحال الطوبيات حيث اصلا الثلج قاااصح.. وهي واقفة كتشوف فيهم شكيديرو..\nتالاسين :عطيوني نعاونكم؟\nبراء :الصمت\nتيكا:اوك.. هاكي قطعي بهذا وعنداك يديك\nحناا حتا هي كتعاونهم وعاجبها الحال.. وهو حاضيها بنص عين وعاقد حجبانو.. قطعات مورصو معاوط وعجبها الحال وهزات راسها شافت فيه كضحك وهو يقلب وجهو معبس.. شافتو مزال مقلق وصغرات فيه عينيها وهي مقردة فالارض.. بقات كتشووووف فيه بنفس النظرة حتا هز عينو فيها لقاها كتحنزز فيه.. شاف فيها مطولا ورجع حنا راسو ورجع هزو لقاها مزالة على نفس الوضع.. عقد حجبانو فيها وحرك راسو بمعنى شنو.. حتا شافها بدات كتبسم وما حاسش فوقاش حتا جاتو كومة دثلج لوجه على غفلة وناضت واقفة كضحك وتيكا شاف فيهم وضحك حتا هو.. مسح وجهو وهو مزال حاني وجهو وهز راسو فيه محمر عينيه.. وهو واقفة كتموت بالضحك عليه.. بدات كتنقص من الضحك شوية بشوية فاش شافتو كيشوف فيها محمر.. وحتا تيكا بقى غير كيرمش.. جمعات الضحكة وهي كتشوف فيه..تالاسين :راه غير ضحكت معاك.. بلا ما تقلقسرطات ريقها وما رضاتش يشوف فيها هكاك قدام البراني.. وتزيرات حتا بغات تبكي وهو ينزل حنا وهز كومة دالثلج وعطاها لوجه كيضحك.. قلباتها حتا هي ضحك وقلبوها مضاربة.. ضربني نضربك والضحك بيناتهم.. وتيكا مكمل لخدمة وكيشوف فيهم ويضحك.. شافوهوم لبراهش الصغار وتجمعو عليهم حتا هما كيلعبو بالثلج معاهم.. هز كومة دالثلج وخشاهالها فوجهها وكيمسحو على وجهها وهي كتضربو لصدرو وتهرب وجهها.. عطاتو بالظهر مخبية وجهها ودور يدو علبها كيتماطا لوجهها وهي كتزافط معاه والدراري موراهم حتا هما كيلعبو.. حتا طاحت وطاح فوق منها شاد بيديه.. وهي تحت منو فاشلة بالضحك.. شاف فيها حتا هو كيضحك.. وبشوية بشوية بداو كيجمعو الضحكة وهما كيشوفو فبعضهم.. حسات براسها فين هي.. وشمن موقف طاحت فيه..حسات بقلبها بدا كيضرب وكيزدح وسط صدرها بالجهد.. الرجفة شداتها من صبعها الصغير.. واش لبرودة دالثلج هادي؟؟؟.. ما عرفاتش مالها.. حاسة براسها اطرطق بالصهد وفنفس الوقت الرجفة شاداها فحال الا فيها البرد.. وهو فوق منها مبسم ابتسامة خفيفة وعينيه فعينيها.. كتسارا على وجهها.. كان شكلو زوييين.. خاصة بالبرد لي خلا وجهو يحمار.. شاف فيها حتا شبع وحنا عندها كيقرب بشوية وهي غمضات عينيها مزيرة عليهم حتا وصل حدا وذنيها ونطق.. \nبراء :(بهمس) كتجي زويييينة فاش كضحكي\nسرطات ريقها وهي مزالة مغمضة عينيها وبعدات وذنيها عليه بشوية.. هز راسو هو ببطء شافها مزيرة على عينيها وضحك بشوية.. فهاد اللحظةما كرهش كون يهبط يبوسها ففمها الصغير لحميمر.. يبوسها فحنكها البردان.. فعينيها لي مسدودين.. فنيفها لي حمر بالبرد..باغي يعنقها وباغي يشبع منها.. ساعة حتا وحدة فيهم ما قادر عليها.. تبسم وناض جمع الوقفة.. وبقى واقف عند راسها كيشوف فيها والضحة شاداه على المنظر ديالها.. هي غير حسات بيه وقف ناضت جمعات الوقفة حتا هي وشافت فجنابها.. \nتالاسين :ااا.. مشا الحال.. الدار.. خاصنا نبنيوها.. بدا يطيح.. زعما الظلام.. ياك.. ااا..خلينا تيكا بوحدو.. \nهي كتهضر بوحدها وهو كيشوف فيها بلا ما يهضر.. صغر فيها عينيه وقال بابتسامة.. \nبراء :وي خاصنا نطلقو راسنا.. باش نبنيو عش الزوجية \nغمزها وضحك وعطاها بالظهر خلاها كتدور فعينيها بتوتر.. والخلعة شاداها ما عرفاش علاش.. والحشمة بغات طرطق.. وهو مشا يكمل شغالو وخلاها هي ما عارفة توقف ولا تجلي.. تلفها وفافاهاَ..\nبناو البيت ديال الثلج.. بحجم معقول كافيهم بزوج.. كان تصميم البيت كباقي بيوت الاسكيمو على شكل نصف كرة مع باب غارقة فالارض.. البيت كتحفرلو حفرة فالثلج وعاد كيطلعوه.. وتصميمو صعيب ماشي ساهل.. خاص كل طوبية تحط فبلاصتها.. والفراغات لي كتبقى كيكبو فيهم الماء لي فلبلاصة كيجمد.. وتصميمو كيخلي الحرارة داخل البيت تكون مرتافعة حتا لاربعين درجة مقارنة بالبرودة برا.. سالاواه وفرشولهوم فيه جلود فالارض باش يدفاو بيها.. وحط فيه براء لي صاكدو ديالهم مع زوج فراشات كيتفتحو ويتسدو بالسنسلة سخان ورجع خرج.. كان قرب الظلام يطيح.. ولعشية وصلات..\nتالاسين :هههه جا واعر\nبراء :(شاف فتيكا) نقدر ناخذ صور لناس لي هنا؟\nتيكا:اكيد.. اجي معايا\nبراء :اوك.. (قرب عند تالا) هانتي.. دخلي لداخل وجلسي واخة.. هانا دابا وانا جيت\nتالاسين :واخة.. (وقفاتو قبل ما يدور) وما تعطلشي.. \nبراء :(تبسم وقرب عندها عاض على شفاهو) ياك ما بديتي طيحي فيا هممم؟؟ (غمزها) \nتالاسين :(توترات من شوفتو) نعااااام.. ههه من نيتك.. مشي باينا بديتي كدوخ.. شعندك حفرة نطيح فيك.. ولااااااااهيلا.. مشي مشي\nبراء :(زاد قرب كثر كيشوف فعينيها ) شوفي وكان؟؟ \nتالاسين :(سرطات ريقها) شني انشوف؟\nبراء :(زاد قرب حتا ما بقى بيناتهم غير القليل) طحتي فيا؟ \nتالاسين :(سهات) فين طحت؟ \nبراء :(حبس الضحكة) فيا؟\nتالاسين :(كترمش حالة فمها) شكون نتينا؟\nبراء :(بهمس) ما عرفتيش شكون انا؟ \nتالاسين :(بصوت خافت) شكون نتينا؟ \nبراء :بهمس) شكون انا! \nتالاسين :(بصوت خافت) شكون نتينا! \nبراء :(حدا وذنيها) انا.. راجلك احبيبة ههههه \nطلق ضحكة فيقاتها من القلبة وبعد عليها خلاها هي غير كترمش.. غمزها ومشا كيضحك وخلاها واقفة فبلاصتها كتستوعب شنو وقع.. وما عرفاتش شنو طرالها.. بقات غير كتشوف.. حاسة بالنفس تقطعات فيها..وبرجليها خواو بيها.. تنفساااات بعمق ونفضات راسها.. \nتالاسين :اعوذ بالله.. اعوذ بالله.. ياااا ربي.. شعندي انا\nحكات جبهتها لقاتها باردة عكس الشخانة لي حاسة بها.. \nتالاسين :بفففف.. انا باينة جاني نعاس\nدخلات هي للبيت كتشوفو من لداخل.. لقاتو سخون.. عجبها المنظر من للداخل.. واخة صغير ومجموع ولكن حلو.. تخشات فلفراش لي تما وتكمطات فيه على جنبها ويديها تحت راسها.. تنهدات وبدات تخمم فراسها وفيه وفلي فات وفلي جاي.. حاسة بشي حاجة تبدلات فيها.. زولات القفازات من يديها وحطاتهم حداها وشافت الخاتم فيديها.. سهات فيه وفنهار لي ركبولها فيه.. وبانت على وجهها ابتسامة خفيفة دغيا مسحاتها وتقلبات على جنبها وغمضات عينيها ما باغاش تزيد تفكر حيث اصلا عيات بالطريق..\nدخل هو.. كان طاح الليل واغلب ناس لقبيلة دخلو للبيوت..كان هاز فيدو صحن فيه الماكلة لي أغلبها حوت لي كيصطادوه بصعوووبة.. مع دخلة كتبانلو مكمشة وغير وجهها لي كيبان وسط ديك الكومة لي مخشية فيها.. تبسم وهو كيتفكر منظرها قبايلة.. جلس قدامها فالارض وحط طبسيل على جنبو.. وجر كاميرتو لي فعنقو هزها مدور العدسة جيهتهم فحال الا ايصور سيلفي بيد وحدة.. وقرب حدا راسها موكي على المرفق ديالو.. وخذا ليعم صورة وهي ناعسة.. باغي يخلي هاد الرحلة فالتاريخ.. وباغي يستغل كل دقيقة فيها.. رجع شاف فيها وتبسم.. وهبط حتا قرب وحط شفايفو على خدها بلا ما يبوسها.. مررهم ببطء عليه كيتحسس رطوبتو.. عجبو الحال وستاحلاها حتا هزات يديها كتحك حنكها حيث هرها وهو يبعد كيشوف فيها ويضحك.. كالعادة كتسحرو فكل حالاتها.. ولكن فاش كتكون ناعسة كبكون ليها عليه سحر خاص.. تنهد وقرب عندها كيهمس ببطء \nبراء :(حدا وذنيها) ابتسامتك نداء من الجنة.. شعرك طريق أردت سُلُوكه مدى الدهر.. عينيك مسروقة من إحدى الحور العين.. ملمس خدك قصة لم تروى من قبل.. وشفتيك.. (سكت شوية) وشفتيك كالفردوس الأعلى.. أرغب في تقبيلك بشدة.. أرغب في ضمك بقوة.. أرغب في الغرق فيكِ بدون قارب نجاة.. \nتبسم ابتسامة أعرض منها ما كاين وهز راسو بعد عليها شوية ..\nبراء :تالا.. تالاسين نوضي\nتالاسين :امممم.. \nحركات راسها كتحك عينيها وشافت فيه بين رموشها.. \nبراء :نوضي تاكلي وتصلي ورجعي تنعسي\nتالاسين :حركات راسها بالايجاب\nفتحلها هو السنسلة وناضت هي كتحك فعينيها وتشوف فجنابها.. \nتالاسين :انتوضى ونصلي هو لول\nبراء :غير تيممي.. ما اتقديش على لوضوء فهاد الجو\nتالاسين :لا غير خليني\nبراء :كوني تسمعي.. وعاد دابا الليل الجو برد كثر.. راه تيممة جبتها فالصاك جبديها وتيممي وصلي هنا\nتالاسين :(استسلمات) واخة.. نتينا صليتي\nبراء :صليت باقالي غير لعشاء\nتالاسين :وذنات\nبراء :وي.. محقق تيلي باش يعلمني\nتالاسين:امممم.. مزيان\nبراء :نوضي تيممي وصلي لي فاتك واجي نصليو لعشاء بزوج.. شنو بانلك\nتالاسين :هاااا.. ااا.. ما عرفتشي.. لي بغيتي\nبراء :يله نوضي\nتالاسين :واخة\nناضت من بلاصتها وهي حاسة بيه متبعها بعينيه.. مدات يديها للصاكادو جبدات التيممة وقملات حوايجها وبدات بالتيمم.. سالات ناضت جبدات حوايج الصلاة لبساتهم ووقفات شادة الصلاية فيديها...\nتالاسين :فاين جات القبلة\nنعتلها بيدو وهو مبسم وموكي على الحيط هاز ركبة ومسرح وحدة ومصغر عينيه فيها.. عرفها كتهرب من عينيه.. ولكن ما عندها فين فبيت بعرض اربعة متر.. توجهات للقبلة تصلي وهو فهاد الأثناء تنهد ومد يدو لتيممة يتيمم عاود.. سالات ودارت كتشوف فيه وجا هو قبالتها وقام الصلاة وهي موراه وتخشعات مع صوتو.. بقات كتخمم فحالتهم.. كل مرة كتلقى راسها منغااامسة فهاد زواج كثر وكثر.. تزوجات بلا ما تعرف.. ركبلها الخاتم فلحظة لي ما كانت لا على البال لا على الخاطر.. جاهم شهر عسل من حيث لا يدرون..واليوم ها هي دي موراه واقفة وهو كيصلي بيها.. نعلات شيطان وحاولات تصفي بالها وتركز فصلاتها ورجعات متبعة معاه.. سالا الصلاة وجمعو صلايتهم وتجمعو على داك لعشا كياكلو ..\nتالاسين :خديتي تصاور لي بغيتي\nبراء :اه.. بلحق مزال شحاااال من حاجة خاصها تصور.. عاد بدينا\nتالاسين :(تبسماتلو) مزيان\nبراء :ياك مرتاحة بعدا\nتالاسين :ما تشغلشي راسك بيا يانا مزيانة.. وبلعكس تجربة زوينة هادي ههه\nبراء :زعما ما قلتيش هذا فين جايبني لهاد لخلا وجلا\nتالاسين :هههه وا هي الصااااااارحة.. راه خلا وجلا هههه وقووولتها.. ولكن واخة هكاك هاد التسافيرة اتبقى فالتاريخ عمرها تنسالي.. عمري كنت كنقول شي نهار نجي لهنا وما كانتشي كطيحلي حتا على البال\nبراء :ايوا هاني جبتك انا\nتالاسين :هههه\nكملو الهضرة عادي وهو مضويين بلبيل حتا سالاو وناضو جمعو داكشي وتخشات هي فبلاصتها وهو شد الكاميرا ورصاها باش يصور وجلس قدامها.. \nتالاسين :شني اتعمل\nبراء :خاصني نصور تقرير على هاد النهار ونسيفطولهوم.. باش اينزلوه على شكل حلقات فالانترنيت.. \nتالاسين :اااه مزيان.. \nكمل هو شغلو وتقابل مع كاميرتو لي كتصور بالاضاءة الليلية وهي متكية ومتبعاه بعينيها وكتشوووف فيه وتصنتلو.. كيفاش كيهضر وكيفاش كيعبر ويضحك.. والفرحة باينة فعينيه.. يستاهل يكون فرحان.. هادشي ما طاح فبالها.. انسان بطيبتو وحنيتو ونيتو الصافية يستاهل كل خير.. تبسمات فاش شافتو سد الكاميرا وشاف فيها.. \nبراء :سالينا.. ودابا انعسو.. حيث راني انموووت بالنعاس\nهي غير قالها انعسو وعااااد تفكرات بلي اتنعس حداه.. وبقات غير كترمش فبلاصتها.. شداتها الرعادة وكون لقات تنوض تخرج وطج فهاد لخلا.. شافتو كيقاد بلاصتو حداها ما بيناتهم والو غير مسافة صغيرة ما فايتاش بعض سنتيميترات.. سرطات ريقها وقلبات وجهها لجيهة لوخرا عاطياه بالظهر وخلاتو هو كيشوف فيها بنص عين ويتبسم بسخرية..\nتجبد حداها فالأرض ساكت وحط يدو فوق جبهتو.. بقى ساكت شحااال كيتششاور مع النعاس.. شاف جيهتها هي لي عاطياه بالظهر.. \nبراء :نعستي؟\nما جاوباتوش.. عرفها نعسات.. تقلب على جنبو ومد يدو لشعرها لي مليوح بيناتهم.. شد اطرافو بين يديه كيلعب بيهم وساهي حتا داه النعاس.. \n🎑🎑🎑🎑\nصباح الصباح.. وكانو واقفين بثلاثة.. تالا وبراء وتيكا.. وقدامهم زوج عربات ثلجية مع مجمووعة دلكلاب القطبية مربوطين ببعضهم وكلهم كينبحو وينقزو فبلايصهم شكلهم ششبيه للذئاب.. كان هو كيركب لا كام فالمقدمة ديال العربة باش تصور كلشي وهي واقفة حداه كتقاد فالطربوش على راسها وتشوف فلكلاب خيفانة..\nتالاسين :فاين يبان امينو مسكين وسط هاد المصاعير؟؟ \nبراء :ههه كون جبتي مينوشة كون كلاوهالك\nتالاسين :هيييييه برا والباس عليها...(تنهدات)اوووف توحشتها.. تكون مزيانة زعما؟؟ عنداك يكون امينو عاود شدها فشي قنت \nهز راسو فيها كيضحك.. وهي كتهضر وتغبن وتقوص حجبانها.. ونطق فنفسو:(نتي لي كون لقيت نشدك فشي قنت ناااكلك) \nبراء :هههه ما تخافيش.. دوك زوج حلاقم ايكونو قايمين بالواجب.. ما ايطرالها والو\nتالاسين :ايوا على الله.. واخة دوك زوج هما وخاص لي يحضيهم..\nتبسملها وهز راسو شاف فتيكا لي كان كيتسناه يسالي باش يعطيه التعليمات.. \nتيكا:دابا اول حاجة خاصك تسرج لكلاب باش يولفو عليك.. خاصهم يعرفو شكون لي ايقود بيهم..\nتالاسين :ياك مربوطين\nتيكا:لا.. الرباط مربوط غير على ظهرهم.. خاصو يربطو على عنقهم ورجليهم باش يحكمهم مزياااان\nبراء :(حك يديه) اوك.. نبداو اذا\nتيكا:وخاصك تعرف أربعة دلكلمات أساسية.. أَوْ يعني سطوب.. وَا يعني زيد.. مارا يعني اليمين.. و أوكْ يعني شمال.. هادو هما لي اتمشي بيهم لكلاب.. اوك\nبراء :امممم.. اوك مزيان\nتيكا:واهم حاجة خاصك تعرفها بلي ما خاصكش تفلت من العربة وما تفلتش اللجام من يديك.. حيث اذا فلتيه وطحتي لكلاب ما ايوقفوش وايسمحو فيك.. واذا كنتي فشي منطقة لي بعيدة تما اتوقع المشكيلة حيث صعيب ترجع على رجليك ويقدر يطيح عليك ظلام ونتا بعيد وتما يقدرو يخرجولك الذئاب ولا الدببة.. هادشي الا ما جاتش شي عاصفة ثلجية لي قاصحة..\nتالاسين :هادشي كيخلع.. بلحق واخة هايداك كيحمس \nبراء :نتي اتبقاي هنا معاهم فلقبيلة حتا نرجعو\nتالاسين :شنييي.. وعلاش\nبراء :حيث بغيتَ\nبراء :(تنهد) ما فهمتكش انا.. مالك معكسة\nتالاسين :ايوا منين انبقى غير جالسة علاش جايبني معاك.. \nبراء :فين اتمشي.. واش ما سمعتيش.. تمشي توقع شي حاجة فين انوصلو ديك الساعة\nتالاسين :ما ايوقع والو..\nبراء :سمعيني اتالا.. انا اول مرة انجرب هادشي كون غير كنت عارف راسي متمكن انديك.. ولكن دابا لا..(جرلها طربوش على وذنيها وتبسملها) وا كوني تسمعي\nتالاسين :(بترجي) عافاك ديني معاك\nبراء :(سكت وعطاها بالظهر) ما اتمشيش وسالينا\nتيكا:(لي ما فهمش شنو قالو) كاين شي مشكيل؟\nبراء :نو.. ما كاين والو.. شنو نبداو\nتيكا:شووور.. نتا مستعد\nبراء :اكيييد\nخلاها هي واقفة وكتشوف فيها ومشا هو وتيكا قدامها كيسرجو لكلاب واحد واحد.. كيخشيلهم رباط فرجليهم وفعنقهم وكيحاول يخليهم مكالميين ويلعب معاهم شوية باش يولفو عليه.. قربات منو مرة اخرا وهو واقف فوق احد الكلاب باللون الابيض وفاتح رجليه ولكلب بيناتهم باش يحكمو مزيان.. هو يله بغى يخشيلو الرباط فرجلو وهو يسمع صوتها..\nتالاسين :(بنبرة هادئة) خليني نمشي معاك\nبراء :سكت عاقد حجبانو وما جاوبهاش\nتالاسين :(بنبرة فيها بحة باكية) حشووومة عليك\nهز راسو فيها مغوبش.. لقاها بصح كدمع.. زفر ساخط والكلب مزال بين رجليه كيفركل ويتعنتت بين يديه وهو كيحاول يزير عليه ومعافر معاه.. \nبراء : مالنا على لبكا هممم؟؟ غوت عليك؟ ضربتك.. هزيت صوتي عليك؟؟ علاش كتبكي\nتالاسين : سكتات شفايفها كيرجفو حيث حابسة لبكية\nبراء :كتبكي حيث خايف عليك.. \nتالاسين :ما ايوقعلي والو\nبراء :(معافر مع الكلب لي ما بغاش يرصا) وانا شنو لي ايضمنلي..سيري فحالك اتالا\nرجع شد الكلب لي كيلعب براسو ومخرج نيابو كيبغي يقلب راسو جيهتو باش يعضو وهو كيحاول يشدو وهي حداه كتغبن عليه حتا تعصب..\nتالاسين :ما انمشيشي معاك.. نمشي مع تيكا هو مولف\nبراء :(زير على سنانو) سيري فحالك.. \nتالاسين :لا انمشي معاه\nبراء :(هز راسو فيها مخرج عينيه) ما تعصبينيييش.. فين اتمشي معاه.. كي درتيلها.. بغيتي تجلسي وسط حجروووو.. من نيتك.. (زفر حيث وترو الكلب).. شوفي اتمشي تبدلي الساعة وتكمشي فداك البيت ولا غادي تسمعي لي ما يعجبك\nتالاسين :ماشي شغلك.. تيكا انركب معاك واخة\nتيكا:(تفافا حيث عرفهم كيدابزو بلحق ما فهمش علاش حيث كانو كيهضرو بالدارجة) اااا.. مرحبا.. لي بغيتو.. انا ما عندي حتا اعتراض\nطلق يدو من عنق الكلب وجرها هي عندو سااااخط حتا جات قبالتو وركابيه مزيرين على الكلب برجليه الشيء لي زاد وترو وخلاه كينقز وينبح ولكلاب كينبحو معاه..\nتيكا:براء.. كالم الكلب كيحس بستريس ديالك\nبراء :(ما تسوقلوش وزير على يدها محمر فيها) اتهزي راسك واتقلبي الدورة وما تلعبيليش على اعصابي.. هاد لفشوش دلبراهش ما كنحملوووووش سمعتيني😡.. وتهزي دابا من قدامي اووووووووف ميغد\nحس بالكلب شدو من يدو بعضة.. وطلق منها ودفعها على الكلب وهي خرجو عينيها.. \nتيكا: كالم كااالم.. غير توتر.. ترخا باشش يطلق منك\nما كانش حاس بالعضة مقصحاه حيث لحوايج لي لابس بزاف ما خلاوش سنان الكلب يوصلولو للحم وبدا كيحاول يخلي لكلب يطلقو وهو معصصصصب وحجبانو معقودين.. \nتالاسين :(كتبكي) حوووو فيك اههئ اهئ والله ما تبقى فياااااااا اههئ اهئ\nبراء :(غوت) تحركيييييييييي من قداااااامي😡\nخرج غوثة خلاتها تفزع من بلاصتها.. اخر مرة غوت عليها هاكة هي فاش اعتارفلها وقالتلو حنا خوت.. ديك الغوثة زااادت لكلب توتر وخلاتو يصعر ويصعر لكلاب معاه.. زيرات على فمها وقلبات الدورة غادة كتجري وتبكي وهو فبلاصتو متبعها بعينيه لي ساخطين ويدو فوسط فم الكلب.. وتيكا تالف ما عرف يبردهم ولا يبرد لكلاب..\nمشات فحالها كتجري ودخلات للبيت وجلسات كتبكي وتشهق بوحدها.. ربعات رجليها ونترات الطربوش من فوق راسها ورماتو قدامها..\nتالاسين :كنكرررررهك اههئ اههئ\nهو بقى معافر مع داك الكلب حتا طلقو وبعد عليه خلاه حتا تكالما ووقف هو كيشوف من بعيد مربع يدو ومخنزر وبالو معاها وما بقات عندو گانة لحتا حاجة.. \nكانت هابطة فالدروج.. باينة عليها غادة لشي بلاصة.. شافتها بيسان وناضت عندها كتشوف فيها..\nبيسان:فاين ماشة؟\nرؤيا:(وقفات قدام مراية حدا الباب كتقاد شالها) انمشي عند خالتك شامة نطلل عليها\nبيسان:ااه..مزيان\nسكتات شوية وكتشوف فيها ورؤيا مرة مرة كتشوف فيها من لمراية عرفاتها باغة تقول شي حاجة.. \nرؤيا :شعندك.. شني باغة \nبيسان :(بتردد) نمشي معاك؟! \nرؤيا :(طلعات حاجبها) علاش؟\nبيسان :نشوفها\nرؤيا:شكون اتشوفي فيهم؟ \nسكتات كتلعب بصبعانها وحنات راسها.. ورؤيا كتشوف فيها من لمراية.. \nرؤيا:واخة طلعي لبسي دغيا هانا كنتسناك\nبيسان:(هزات راسها) ههه واخة.. دغيا نكون عندك\nطلعات وخلات رؤيا واقفة حايرة فأمر بنتها.. شنو ديرلها وكيفاش تصرف معاها وشنو الحاجة لي تخليها تزولو من بالها.. حتا نزلات عندها لابسة جلابة خفيفة وصندالة وجامعة شعرها كوتشوفال.. تنهدات رؤيا وتمات خارجة ولحقاتها بيسان لي متوترة من هاد لمشية وكتفكر فاخر مرة. شافتو وكتمنى ما تشوفوش فنفس الحالة..\nوصلو للفيلا ديالهم ونزلو.. وهي كتسرطفريقها ودور فعينيها متوترة حتا صوناو فالباب وفتحاتلهم هي.. \nشامة:(بابتسامة) بنت خالتي.. مرحبا\nعنقاتها رؤيا ووقفو كيتسالمو دخلات وسلمات عليها بيسان ورحبات بيهم يدخلو.. جلسو فالصالة كيهضرو ويسولو على احوال بعضهم.. حيث سبقلهم تلاقاو وتصالحو.. حيث شامة شافت حتا عيات ولقات بلي هما ما عندهم دخل فلي وقع بين تالا وبراء.. هما براسهم تصدمو بحالهم.. وبيسان كانت جالسة وسطهم فحال الا جالسة على الشوك.. حتا سمعات مها نطقات..\nرؤيا:امدرا.. سعد كيبقى ؟!\nشامة:(تنهدات) ايوا شني انقولك اختي.. نحمدو الله.. بعدا بعدا خرج من داك البيت ورجع لخدمتو مع باه.. بعدا كيتلاها بيها من الصباح حتا الليل ويجي ينعس ويمشي عاود.. ما بقيناش كنسمعو حسو.. بلحق الحمد لله على كل حال \nرؤيا:اممم.. الحمد لله.. دابا ينسى\nشامة:(بنرفزة) الصراحة راكي ختي قبل ما تكوني بنت خالتي.. وعلى وجه العشرة لي بيناتنا سكت.. اما راه داكشي لي داروه ولادك ما تماااش وما يتسكتشي عليه\nرؤيا:(شافت فبيسان) بلا ما نهضرو على هادشي دابا.. لي فات مات.. وهو دابا ينسى ان شاء الله خاصو غير شوية دالوقت\nشامة:لا.. انا ولدي خاصو شي بنت لي تنسيه.. وانا لي انقلبلو عليها هاد المرة.. الراجل ما كينسى لمراة غير بمراة ياخراااااا.. ويانا داكشي لي انعمل\nبيسان ضربها الضوء وهي فبلاصتها.. بقات غير كتبرقق وقلبها كتحس بيه ايخرج.. شافت فمها مخلوعة ورؤيا شافت فيها وقلبات وجهها..\nرؤيا :وهو باغي؟؟ \nشامة:واخة ما يبغيشي.. يانا عارفة شغلي معاه..\nرؤيا :اه.. مزيان.. وفبالك شي وحدة\nشامة:وي الصراحة.. شفت واحد البنت وعجباااتني.. قارية وبنت الناس وزوينة ومربية.. خاصني غير نهضر معاه ونتوكل على الله\nرؤيا:(تزيرات كتشوف فبيسان) شكون.. كنعرفوها؟\nوقف الزمن عند بيسان.. كتسنا تسمع شي حاجة لي تفرحها.. ما باغاش تصدم مزال.. باقة طامعة تقول سميتها.. باقة طامعة فيه وفأن فرحتها تكمل.. وركزات مع شامة كتسناها شنو اتنطق.. \nشامة:محااالش واش كتعرفيها.. هي بنت واحد صاحب ياسين.. ذهايبي فحالو.. وكان عندو محل حداه من شحااال هادي.. من قبل حتا ما نتزوجو.. عندو وااحد البنت غزاااالة تبارك الله.. هما كيجيو عندنا ونمشيو عندهم ديما.. وكانت كتعجبني ولكن فهاد الأواخر عاد حطيتها فبالي.. \nتقطعات فيها النفس.. تصمكو وذنيها.. حسات بقلبها وقف.. وشي حاجة مزيراها وسط صدرها وقااااجاها وما مخلياش النفس توصلها.. شافت فمها لقاتها كتشوف فيها.. دغيا عينيها حماااااارو وبانو فيهم الدموع كيلمعو.. ما قدراااتش تحبسهم.. عياااااااات وقلبها حرقها.. كل مرة كتزييييد تأكد بلي الفعلة لي دارت اتحاسب عليها طول حياتها وبلي سعد عمرو يكون ليها.. لاحظات شامة رؤيا لي كتشوف فبنتها بحسرة وشافت فبيسان.. \nشامة:بيسان!!! شعندك!! .. كتبكي؟؟\nبيسان :الصمت\nرؤيا :اااا.. والو والو.. غير حيث جبدنا تالا وبراء يمكن عليها وهي توحشاتهم هذا ما كان\nشامة:اممممم.. (عوجات فمها) بصح لي سمعنا\nرؤيا :شني سمعتي\nشامة:بلي مشاو شهر عسل\nرؤيا:لا.. ماشي شهر عسل.. هاديك رحلة جات لبراء على حساب خدمتو ومشات معاه\nشامة :ااااه.. ايوا مزيان\nرؤيا :راه قلتلك ديك المرة بلي هما براسهم ما عارفينشي كيفاش وقع لي وقع\nشامة:بلا ما نجبدو هاد الموضوع حيث غبر انجبدو الصداع\nرؤيا :(شافت فبنتها) ما علينا.. حنا انمشيو\nشامة:علاش خليكم جالسين.. ما جلستو والو.. عاد جيتو\nرؤيا :لا غير خلينا.. مرة. ياخرا ونجيو.. مهم شفتك. دابا فراس ايجي ما يجبرنيشي ما ايبغيشي راكي عارفاه\nشامة:يانا لي عارفاه.. بلحق المرة. جاية اتجلسي.. ماشي الدخلة ديالك هادي\nرؤيا :ان شاء الله \nسلمو عليها وخرجو.. وهي بزز باش حابسة. راسها باش ما طيحش تما.. حيث رجليها بزز باش كيحركوها.. حسات بالدنيا قدامها كتمشي وتجي.. والضبابة نازلة على عينيها ما عرفات واش الدموع لي حابسينلها الشوفة ولا شي حاجة ياخرا.. ريقها نشف عليها.. ورجليها فشلو.. قلبها حاساه ايسكت بقوة ما كيضرب.. ورؤيا شادة فيها وخايفة على بنتها وكتحاول ما تبين والو لشامة. ..\nحدهم غبرو من قدامها ووصلو حدا الاوطو ديالهم وهي تطلقها بشهقة ضربات لرؤيا فقلبها فحال شي موس وجرات بنتها خشاتلها راسها فصدرها وبيسان مزيرة علييييها وعاضة على يديها.. \nرؤيا :صافي ابنتي صااافي اههئ اههئ ما تبكييشي.. نسااااه ماشي ديالك اههئ اههئ نساه ابنتي نساااااه\nما هضراااتش.. ما عندهاش اللسان لي ينطق.. حدها كتبكي وتعصصصصر بين يدين رؤيا.. وكتقطع صوتها بيديها لي كتعض فيها.. ورؤيا كتزير عليها وتبكي معاها.. حتا حسات بيها بدات كتفشل بين يديها وهي تزرب عليها فتحات باب الاوطو لي حداها ودخلاتها جلساتها.. ولوخرا ترخاااات كتشهق بشوية فشلااااانة.. \n❄️❄️❄️❄️\nكان فوق العربة ديالو وتيكا فالجنب لاخور بعربتو بعيد عليه .. وكل عربة جارها قطيع من الكلاب.. كان كيشووووف قدامو وعاقدهم.. تعصب وبقى مشطوووون.. سهاااا واحد اللحظة وفديك اللحظة لي سهى فيها فقد تركيزو وفرمشة عين فلتات رجلو وطاح برا العربة.. حاول يتذارك الموقف بسرعة وناض حاول يلحقها.. شافهم كيجريو بالزربة وتلاح على كرشو وشد فحديدة كاين فطرف العربة من لور.. وبقى غادي ولكلاب جارينو وهو كيحاول يوقفهم ولكن خرجو عن سيطرتو.. كان معصب وزاد.. بدا كينهج وهما كيجرو فيه فديك الأرض حتا حس بالدقن ديالو تحردات مع الثلج القاصح حتا تجرد وجهو.. تقصح ولكن صبر راسو وشد العربة بزوج يدين وتمد لحديدة براس حاد معوج فجنب العربة حتا شدها ودغيا غرسها فالأرض وهي مربوطة مع العربة بحبل الشيء لي خلا العربة تفراني وما تزيدش تحرك.. جلس جامع رجليه قدامو كياخد النفس ويديه كيقيس بيها وجهو لي كيحس بالبرد كيشوطو فالجرحات لي تجرح فيهم.. وتيكا شافو من بعيد وقلب الدورة حتا وقف حداه.. ونزل يطمن عليه.. \nتيكا:واش مزيان؟؟\nحركلو راسو بالايجاب وحنا راسو مغمض عينيه.. حاس براسو ماشي هو هداك.. المورال تخسر فمرة.. هز راسو بعياء وشاف فتيكا.. \nبراء :نرجعو\nتيكا:لي بغيتي! \nبراء :اوك.. انصور فيديو قصير ونمشيو\nناض مكره ومشا قبالة لكاميرا لي كانت كتصور كلشي.. كان خاصو ضروري يعطي تقرير على هاد التجربة.. حيث ما خصو يفلت حتا ثانية.. غير سالا وركبو فعرباتهم راجعين فحالهم.. \nدخل للبيت ديالهم معبس وساخط على الوضعية.. ما لقاهاش وهو يرجع لور هاز حاجبو.. خرج من البيت كيقلب عليها بعينيه ما بانتلوش.. كيمشي بين لبيوت ويقلب ووالو ما بانتلو.. حتا كتبانلو خارجة من واحد من لبيوت كتضحك.. لابسة لباس فحال لباس النساء لي تما.. لباس كلو دالجلد بني فاتح.. جوب فوق الكعب بشوية مع معطف حد لفخض وبوط ديالها.. ومدورينلها خيط على جبهتها فحال خيط الريح مع زوج شوشات فاخر طرف كل خيط نازلين على وذنيها.. ودايرة زوج ضفرات فالجناب.. وعينيها كيبريو بالفرحة وسط لعيالات لي خارجين موراها من البيت.. غير شافتو وهي تعوج فمها وقلبات وجهها مخنزرة.. هو شاف فيها طلعها وهبطها ورجع دخل للبيت وخلاها مع النسا.. \nدخل للبيت هو كيدهن بوماد لوجهو باش ما يبقالوش الطابع دالجرحة.. وهي ما تسوقاتلوش وما دخلاتش لداك البيت ما حدو هو فيه.. بقات مع النسا واخة ما فاهمة وسطهم حتااااااا كلمة.. رجعوها لأيام زماااان فاش كانت صغيرة وتحطات وسط لمدينة ما كتفهم حتا كلمة.. ضحكات على راسها.. كل مرة كتلقى شي حاجة تفكرها بالذي مضى.. حنات راسها كترحم على واليديها وتفكرات الصلاة وناضت داخلة للبيت.. دخلات مع الباب بانلها مجبد كيرتاح ويدو فوق جبهتو.. خنزرات فيه ومشات جيهة اللباس دالصلاة ديالها جبداتو.. فرشات الصلاية وتيممات وهي كتوشف فيه بنص عبن فكعاااانة..عاقد حجبانو وهو ناعس.. بانلها وجهو مقموش من جيهة الحنك والخبشة غادية حتا غبرات وسط لحيتو.. ضرها راسها تعرف باش.. ورجعات هزات كتافها ما مسوقاش.. صلات صلاتها وهو ما تحركش من بلاصتو واخة كان فايق وفاطن بيها كتحرك حداه ولكن ما تململش.. حتا سالات وهزات راسها ورجعات خرجات.. \nطاح الليل.. كانو مجموعين فالبيت شي ما كيهضر شي.. هي منفخة وهو قالها ما كتعرفيش.. كانو ناااعسين.. حتا حسات براسها تزيرااااات.. حلات عينيها كتشوف فجنابها وكتحاول تحصرها.. بغات تنوض تخرج ساعة خافت والظلام برا وعاد خافت لا يمشي يخرجلها شي ذيب من شي قنت.. والظلام وهذا وقتهم.. وبقات ناعسة كتقلب من جيهة لجيهة وهي حاسة بنبولتها اطرطق وما مشا بالها غير لخالتي رقية نهار تحصرات.. حتا شداتها الضحكة ورجعات جمعاتها حيث حسات بيها اتفلتلها فالسروال... \nتالاسين :احححح .. اوووووف.. يا ربي\nعيات كتلوى فبلاصتها وتعوج فرجليها وتحبس فيها.. كرشها ضرااااتها والبولة حاسة بيها اتزهق.. خاصة وان البرد طالع معاها من الجو البارد لي هما فيه.. مالت على الجنب دالشمال جيهتو هو لي ناعس.. كتوشف فيه ناااعس على ظهرو وداير بوجهو لجيهة لوخرا.. شداتها البكية.. تفيقو.. لا ما تفيقوش.. تحبسها.. ما بقالها والو وتهبط.. تخرج بوحدها.. ما قاداش.. حارت وهي كتعصر فبلاصتها حتا وصلات بيها لجذر ووصلات لمرحلة لي ما بقاتش قادرة مزال تحبسها وهي تنغزو بصبعها من كتافو..\nتالاسين :(بنبرة مغبنة) برااااااااااء.. برااااااء\nبراء :الصمت نااعس\nتالاسين :(زادت حركاتو) برااااااء نوض.. عتقني\nحرك حجبانو وفطن بيها ودار عندها كيشوف فيها بين رموشو ومكمش جبهتو وصوتو مبحوح وخافت بالنعاس..\nبراء :شنو!! .. مالكي!!\nتالاسين :محصورة!\nبراء :(كيحك شعرو ويتفوه)اااااه... كيفاش محصورة\nتالاسين :وا محصورة محصووورة.. اووووف.. باش كيتحصرو الناس\nبراء :(فتح عين وساد عين) فيك البولة!!!\nخرجات عينيها فيه كترمش.. رماهالها هكاك حرفية خلاها غير كتشوف بعينيها.. مرگات وهي مخشية فلفراش ويديها على حجرها حاصراها.. براء :هضري مالك\nتالاسين :(حركات راسها) \nبراء :(تكسل) اااااااااه.. ما لقات هاد لبولة ايمتا تجيك.. فين اتبولي فهاد البرد والليل.. حصريها حتا للصباح \nغمض عينيه وقلب وجهو عاود وترخا نعس مدوخ بالنعاس وعينبه بزز باش كيحلهم فيها.. هي غير شافتو غمضهم وهي تزعزع فيه.. \nتالاسين :انووووووض راه انرخيها فحوايجي نوووض.. \nبراء :(قالب وجهو ومغمض عينيه) غير طلقيها.. بحرا تسخنك راه البرد\nتالاسين :(شداتها البكية) وااا نوض حرام عليك.. \nبراء :بفففففففف\nناض بزز عليه باش كيتحرك مثقل الحركة عاد كيتواكض وهي اتعواج فبلاصتها.. \nبراء :لبسي جاكيط ديالك بعدا\nناضت مجلسك لبساتها بالزربة هي والطربوش وهو قبالتها حتا هو كيلبس.. وناض وقف ونوضها معاه وهي مقوصة ظهرها وكتمشي معوجة وبزز باش كتخلف.. الدمووووع قربات تهبطهم قبل ما تهبط البولة.. هو يله حط الخلفة اللولة برا البيت وهو يحل فمو وحل معاه عينيه.. هاز عينو فالسماء بذهووووول.. كيشوفها كلها مزينة باضواء على شكل خطوط كانها كتسبح فالسماء.. أضواء ملونة.. بتدرجات الاخضر والاصفر والأزرق.. منظر سبحاااان الخلق.. خلاه فاتح فمو وهي موراه براسها مدهوووشة بالمنظر لولا البولة لي خسرات عليها اللحظة وما خلاتهاش تستمتع بالشوفة.. \nبراء :وااااااو .. الشَّفَقْ...الكاميرا.. فين هي الكاميرا\nسمح فيها وتم داخل للبيت يقلب على الكاميرا وناسيها هي.. ولكن هيهات قبل ما يعتب قفزاتو بغواتها.. \nتالاسين :واااا فاين ماااشي ومخليني انعوااااج انهنننننننن\nبراء :(تلف كيشوف فيها وفالمنظر وباغي يجيب الكاميرا) ااااااه.. البولة!!..تسناي نجيب الكاميرا ونبولو.. زعما نجيب الكاميرا ونْبْوْلَكْ!!! (شاف فالسماء) اووووووف المنظر واااااااااااو \nتالاسين :اجي شمن كاميرا.. المنظر ما ايهربشي.. وا عتققققققني\nبراء :وا حتا البولة اتالا ما اتهربش.. غير طلقيها عافاك.. على حسابي.. غير ما نفلتش هاد المنظر\nتالاسين :حراااااااااااام عليك اههئ اههئ \nبراء :(تلف ما عرف يدخل ولا يمشي معاها) بفففففف.. على زهر.. يله طلقي راسك قبل ما يمشي.. دغيا\nزيدها قدامو وهو بالو كووولو مع السماء وهي كتمشا وتعواج.. حتا وصلو لبيت اسكيمو صغير مقنت دايرينو كطواليط وحافرينلو فالارض مزيااان.. دخلات كتجري وخلاتو هو واقف كيتمنظر فروعة الخالق.. بقات شوية وخرجات بشوية عليها.. وأخيرا ارتاحت.. هو غير بانتلو خرجات وهو يتم غادي جيهة بيتهم كيخلف بالزربة.. وهي موراه كتشوف فالسماء حالة فمها.. \nتالاسين :منظر كيحمق\nبراء :دابا عاد كيحمق..\nتالاسين :(عوجات فمها) وشني كنتي باغيني نعمل هاء.. وزايدون راه خاصك تشكرني\nبراء :علاش\nتالاسين :(بالنفخة) حيث بسبابي فقتي باش شفتي هاد المنظر.. اما كون راك مزال كتشخر.. \nبراء :(طااانز) اممممم.. لهلا يخطي علينا بولتك\nدخل هو للبيت وخلاها هي كتبيض.. حشمهاوخلاها كون لقات تخشا وسط حوايجها.. رجعات هزات راسها فالسماء بابتسامة وكتسبح الله.. حيث منظر الشفق منظر فعلا كيحمق فالسماء لي كتكون مظلمة.. شبيه بقوس قزح لكن هو كيكون كيتحرك كانه عبارة عن موجات فلبحر.. خرج هو بالزربة هاز كاميرتو الليلية لي تقدر تصورلو هاد الظاهرة.. وبدا كيلتقط الصور المناسبة..وهي واقفة موراه..حتا نطق وهو عينيه على العدسة.. \nبراء :هاد لقبيلة كتضن بلي هاد الأضواء عبارة عن أرواح رجعات للأرض من الحياة بعد الموت.. هذا هو معتقد شعب الإنويت\nتالاسين :(باستغراب) من نيتهم!!! \nضحك وما جاوبهاش.. وكمل تصوير وفالاخير بدا كيلتقط فيديو باش يقدر يصور تحركات الأضواء لي كتعووووووم فالسماء.. وهي موراه ساكتة وكتشوف فيه وفالمنظر..\nناضت هاد صباح بعيون ذبلانة..جسم مهلوووك.. وراسها كيضرها.. هزات راسها من فوق لمخدة بعياء.. شحال قدها تبقى هاكة.. شحال قدها تبقى كتبكي وتندب عليه.. خسرات شحاال من حاجة غير باش تربحو وفلخر غير ما كيزيييد يبعد عليها.. خسرات خوتها.. خسرات حياتها.. خسرات راحتها.. ضحكتها.. ومزاااال لي جاي كثر.. تنهدات بنفس ثقيييييييل وشافت قدامها بنظرة حادة وناضت من بلاصتها..\nوقفات فباب المحل.. ها هو قبالتها من مور الزاج.. واقف كيتفاهم مع زبونة وكيوريها اشكال لسناسل ذهبية.. تيشورط اسود.. وسروال اسود.. وشعرو ماشطو وخلا لحيتو كبيرة غير هي مقادة على اخر مرة شافتو فيها.. ما عرفاتش واش زيان بصح ولا غير فعينيها هي بوحدها حيث شحال ما شافتو.. خدات نفس عمق حبسات فيه دموعها.. شحال قدها مزال تبكي.. حد هنا وصافي.. خاصها تزيد للقدام.. ما تبفاش واقفة فبلاصتها.. الحياة غادية ما اتوقفش.. لي وقع وقع.. خاصها تشوف لمن بعد دابا..تسنات دقائق حتا خرجات الزبونة عاد خدات نفس ودخلات.. المحل لي هو فيه غير لي كان خدام فيه باه.. حيث خدمتهم توسعات وفتحو ثلاثة دالمحلات.. باه شاد واحد وهو واحد ودايرين معاهم الخدامة.. كان كيقاد داكشي لي جبد فبلاصتو فاش سمع الباب تحلات مرة ثانية.. غير هز راسو وهي تغير نضرتو وطلع حاجبو.. بقا لثواني كيشوف فيها وتنهد.. وقفات قدامو بنظرة حاولات ما امكن تخليها خالية من اي تعبير.. نظرة خبات من موراها شحااال من حاجة.. شوق .. حزن.. وجع.. وحب كبيييييير.. \nبيسان :(بهدوء) سلام \nسعد:(بهدوء مشابه ليها) وعليكم السلام\nسكتات كتشوف فيه او بالأحرى كتسناه يهضر.. بغاتو يهضر هو.. يسولها هو لول على حالها.. حيث غير المجية لي جات لهنا راها عفرات بزاااف باش تجيها من آخر لقاء بيناتهم.. \nسعد:مزيانة! \nبيسان :الحمدلله.. نتينا! \nسعد :(ضحك بسخرية مخفية) حسن من قبل\nبيسان :مزيان\nسعد:جلسي! \nكان كيحاول ما يخليش الجو غريب..حتا هو داير حساب بلي اخر لقاء ما كانش حتا لهيه.. \nبيسان:كنت بغيت نهضرو شوية.. ولكن ماشي هنا.. \nسعد:(سكت شوية) واخة.. حتا انا خاصني نخرج نتغذا.. جلسي شوية نسالي شي شغال ونخرجو.. \nبيسان:واخة\nرجعات لور وجلسات ففوطوي وخلاتو هو كيكمل جميع المحل ودخل لبيت كاين لداخل.. ورجع خرج بعد دقائق.. \nسعد :مشينا؟!\nناضت بصمت.. هزات صاكها وزادت خارجة قدامو وهو موراها.. سد الباب ووقف حدا سيارتو.. \nبيسان :نتلاقاو حدا كافي****.. انا انمشي فالاوطو ديالي\nسعد :ركبي نمشيو بزوج\nبيسان :لا.. الاوطو ديالي كاينة.. \nعطاتو بالظهر وتمشات قدامو مخلياه متبعها بعينيه.. كتخلف بخطوات واثقة هاد المرة وهازة راسها بعزيمة.. هدوؤها جاه غريب.. ماشي عادتها.. وماشي هاكة والفها.. حتا اخر مرة فاش تلاقاها غوتات عليه.. دابزات معاه.. هضرات وتكلمات... على عكس هاد النهار.. نفض هاد الأفكار من بالو وطلع للاوطو وتسناها حتا زادت قدامو وزاد هو موراها.. \nدخلو وجلسو.. طلبو شي حاجة ياكلوها..وشافو فبعضهم فصمت.. حتا قررات تبدا الهضرة\nبيسان:مزال كتكمي؟\nسعد :(رجع لور موكي ظهرو) مزال كتسنايني نقطعو!! \nبيسان:لا ما كنتسناكشي.. غير تمنيتك تقطعو باش ما ضرش راسك.. اما قراراتك شي حاجة خاصة بيك.. حتا حد ما يقدر يبزز عليك شي حاجة\nسعد:مزيان منين فهمتيها\nبيسان:ما تخافشي.. فهمتها.. واخة معطلة\nشاف فعينيها.. نظرة غريبة.. شنو كتعني هاد الشوفة.. خلاتو حاير فمغزى هضرتها غير بعينيها.. \nبيسان:البارح كنا عندكم.. انا وماما\nسعد:بصح.. مزيان\nبيسان:(تبسمات) عرفت بلي خالتي كتقلبلك على عروسة\nعقد حجبانو فيها بتسائل.. هادشي هو ما عارفوش.. وما كانش فخبارو.. \nسعد:شكون قالك هاد الهضرة! \nبيسان:شكون من غير خالتي شامة.. \nسعد :(مطلع حاجبو) اهاه.. وشنو قالتلك اخر؟ \nبيسان:شني اتقولي مثلا..قالتلنا بلي باغة تعاونك باش تنسى.. وبلي ما يقد ينسيك فلمراة غير لمراة.. ياك ما كذبات!!!\nسكت كيشوف فيها.. هو ما فخباروش اه.. ولكن ما بغاش يبين بلي ما عارفش.. ما باغيش يبين راسو بلي هو داك سعد الضعيف لي خلاتو مراة محطم موراها.. \nسعد:لا ما كدباتش.. بصح.. ما كينسيك فالمرأة .. غير مرأة حسن منها\nبيسان:وفين مشى داك الحب لكبييير.. تبخر!! دغيا بانتلك فمراة ياخرا\nسعد:الحب كيتعطى للي كيستاهلو.. اما الا خسرنا حياتنا على واحد لي ما كيستاهلش وما كيبغيناش غير حيث حنا كنبغيوه.. فهذا كيتسمى غباء.. وانا ما مستعدش نخسر حياتي على قبل انسانة ما كتستحقش\nقلبات وجهها للجنب بابتسامة سخرية عريضة.. خلاتو يقوص حجبانو باستفسار.. ورجعات شافت فيه بنظرة خلاتو يزيييييد يستغرب\nبيسان: بصح..ما كدبتيشي.. الحب فاش كيتعطى للناس ما كتستاهلوشي كيتسمى غباء.. ولا ضيعنا حياتنا عليه فكتسمى بلادة.. واليوم نتينا زدتي أكدتيلي بلي انا بصح كنت مكلخة وبزااااف\nسعد:ما فهمتكش\nبيسان:اصلا كون فهمتيني من شحاااال هادي كاع ما يوقع هادشي كاااامل.. المشكيل انك نتينا ما فهمتينيشي.. وتالا ما فهماتشي براء.. ونتينا ما فهمتيشي تالا.. وانا.. (ضحكات) وانا ما فهمتكشي.. المشكيل من لول وقع حيث حتاااا واحد فينا ما فهم ياخور.. \nسعد:شنو كتقصدي! \nبيسان :(كاع ما تسوقات لسؤالو) ولكن واخة لي وقع.. مزيااااان.. تعلمنا شحال من حاجة.. وفهمنا حاجات.. واهم حاجة عرفتها انا.. بلي كما المرأة ما كتنسيك فيها غير مرأة.. اكيد حتا الراجل ما اينسيك فيه غير راجل فحالو.. \nسعد :علامن كتهضري!!!\nشافت بابتسامة ثقة.. قررات قرار نهائي.. كانت جاية عوالة عليه ولكن دابا تأكدات بلي ما خاصهاش تراجع عليه.. شحال قدها تخبع!! شحال قدها تبكي؟؟ شحال قدها تلوم راسها؟؟ شحال قدها تخاف من لي جاي؟؟؟.. صافي.. هي دارت الذنب.. ولكن أحيانا الاعتراف بالذنب يعتبر فضيلة..حلات صاكها وجبدات منو دفتر صغير عبارة عن مذكرة وحطاتو فوق الطبلة.. \nبيسان:اليوم جيت عندك باش نشد اخر صفحة من كتاب حليتو هادي زماااااان.. من نهار كنت صغيرة.. كنت معمية واليوم حليتيلي عيني.. غلطت وندمت.. وكنتأسف على غلطي.. وكنتمنى يجي نهار وتسمحلي فيه.. ولكن مزال كنرجع ونقول بلي يمكن هادشي لي وقع مكتاب.. يمكن كما تالا ما كانتشي كتستاهل حبك ليها فحتا نتينا ما كنتيشي كتستاهلها.. يمكن نتوما ما خلاقيتوشي لبعضكم.. يمكن هي دابا بين يدين لي يستاهلها بصح.. ونتينا مزال ما جبرتي لي تستاهل حبك ليها.. الغباء الحقيقي ماشي فأنك تبغي شي حد ما يستاهلشي.. الغباء هو انك تعرفو ما يستاهلشي وتبقى مكمل فحبك ليه.. وتالا ماشي ما كانتشي كتستاهل.. وإنما نتوما ما خلاقيتوشي باش تكونو بزوج.. هذا ما كان..\nتبسمات فوجهو مخلياه هو فحيرة ما فاهم وااالو.. وما عرفش شنو كتقصد بكلامها..\nبيسان:عرفتك ما فهمتي والو.. مي فاش نمشي نبغيك تقرا هاد المذكرة.. قراها واتفهم كلشي.. واتعرف الأجوبة دكاع الأسئلة لي فبالك.. علاش.. كيفاش.. فوقاش.. كلشي.. وانرجع وانطلب منك السماحة اسعد.. كنت انانية معاكم.. ظلمتك وظلمتكم كلكم.. وما تخافشي ههه.. حتا انا كنتعاقب معاكم ويمكن كثر منكم.. حيث تانيب الضمير هو اصعب عقاب يقدر يعيشو الواحد..\nشافت فيه وتبسمات.. بغاتو يشوفها اخر مرة كتضحك ماشي كتبكي.. جرات ديك المذكرة وخدات الستيلو من جنبها وهو متبعها بعينيه.. وفتحات ااااخر صفحة فيها.. ووسط منها كتبات بالخط العريض.. سداتها وناضت وقفات.. وهو مزال كيشوف فيها ببلاهة ما فاهم والو.. زربات عليه خلاتو غير مبلق عينيه.. \nسعد:شنو واقع؟! \nبيسان :ههه اتفهم.. اتفهم كلشي.. وكنتمنى فاش تقرا تحس بيا وتعذرني.. ومرة ياخرا كنطلب السماحة اسعد\nسعد:علاش كطلبي السماحة!! \nبيسان:(هزات صاكها) تهلا فصحتك.. ورد البال لراسك..وحاول تقطع الكارو.. ما بغيتكشي تضيع صحتك بسبابي.. \nتبسماتلو وخلفات خارج فحالها.. وخلاتو هو جالس حال فمو وكيرمش.. كيفاش بسبابها!! هو ماشي بسبابها تبلا بلگارو.. علاش قالت بسبابي.. وعلاش كطلب السماحة.. ما فهم والو.. قلب وجهو للمذكرة وهزها كيشوفها شنو كتبات.. فتح اخر صفحة لقاها كاتبة بخط جميل.. \"ماضي أنثى غبية\"... عقد حجبانو وعلامات استفهام كثيييييرة كدور فوق راسو.. خلاتو غارق فدوامة من الاسئلة.. ولكن ما ايطولش.. دغيا فتح اول صفحة وبدا كيقرى.. كيقرى سطر بسطر.. من أول يوم نبض فيه قلبها.. من اول يوم عرفات راسها كتبغيه.. من نهار رجعات مهووسة بيه.. يوم بيوم.. أحداث دازو ما كانش رادلهم البال.. ما كانش حاس وما كانش فاهم.. كان داكشي لي كيقرا بالنسبة ليه صدمة.. صدمة تابعة ختها.. كل ما كيقلب لشي صفحة كل ما كيزيييييد يتبهض كثر وكثرَ..\nيتبع..."
  },
  {
    "id": "12",
    "title": "إرحموني الجزء 13",
    "desc": " جمد فبلاصتو مصدوم.. شنو هادشي كيقرا!!! لا ما يمكنش!! لسانو تشلل عليه.. كانت كتبغيه هاد السنين كااااملة.. شحال من ليلة باتت كتبكي بسبابو.. شحال من ليلة حلمات بيه وناضت فرحانة.. شحال من مرة قالها كلمة بسيييطة خلاتها طييير بالفرحة بلا ما يرد البال.. شحال من مرة دار تصرف خلاها تبات بلا نعاس وهو ولا على بالو.. شحال من بنت دعات فيها وكرهاتها غير بسابو هو حيث كيهضر معاهم.. فين كان هو من هادشي كااامل.. ولكن صبر صبر.. شنو هادشي عاود!!! كيفاش غارت من ختها!!!.. كمل قراية وها هي الصدمة لكبيرة.. اااااخر حاجة كانت طيحلو على بالو.. حط ديك المذكرة من يدو ورجع لور كيشوف قدامو فالفراغ..حتا قال اينساها حيث ما متستاهلش ويمحيها من بالو وها هو اليوم ايعرف بلي ما عندها حتااااا يد فلي وقع.. لا هي لا براء.. بثلاثة بيهم كانو ضحية ديال لعبة لعباتها لحفيدة وجداتها..\n\nحك جبهتو بعصبية.. ضحكات عليهم كاملين.. لعبات بيهم كي بغات.. ناض وقف ساخط.. خلص داكشي لي ما حطوش يديهم فيه اصلا.. شاف فديك المذكرة كينهج وهزها وتم خارج كيعيطلها وهي ما كتجاوبوووش.. رما تيلي حداه وشاف قدامو فالطريق كيحك لحيتو ويزفر بغضب.. وقلب الطريق غادي لدارهم.. \n\n🍃🍃🍃🍃\n\nفاش كان عندهم الصباح.. تالا وبراء كان مزال عندهم ليل.. ومن بعد ما خدا الصور لي باغي.. كانت الأضواء القطبية بدات كتلاشى حتا ما بقاتش كتبان.. دخلو فحالهم وهما مزالين تحت تأثير داك المشهد الرباني لي شافو.. كان مشعول لبيل باش كل واحد يعرف يتقاد فبلاصتو.. تخشات هي فبلاصتها وهو جلس على جنبها كيشوف الصور لي خدا.. كانت راااادة البال من الصباح للضربة لي فحنكو.. وضرها راسها تعرف باش.. بقات كتشاور مع راسها تهضر ولا لا وكتهض على فمها حتا كتبغي تنطق وكترجع دير بالناقص.. وفلخر زعمات وهضرات..\n\nتالاسين :براء ؟؟\n\nبراء :(شاف فيها ورجع شاف فلا كام) اممممم!!\n\nتالاسين :شعندك فوجهك؟ ياك ما الكلب لي عملك هايداك.. واش نقز عليك؟\n\nبراء :(بلا ما يشوف فيها) علاش كتسولي؟\n\nتالاسين :ما نسقسيشي؟! \n\nبراء :(مزال عينيه فلاكام) ياك قلتي بلي ما انبقاش فيك وحو فيا!! شنو وقع دابا!! بقيت فيك؟؟؟ \n\nشافت فيه بنظرة ساخطة.. ندمها لي سولاتو هي كاع.. زفرات بغضب ونطقات وهي كتقلب للجنب لاخور وتعطيه بالظهر.. \n\nتالاسين :بالناقص كاااع.. مووووت ويانا سوقي.. وااا كبرو لبنادم\n\nهز عينيه فيها فاش عطاتو بالظهر.. وتبسم عاجبو الحال.. حيث عصبها وحيث فنفس الوقت اهتمات لأمرو وردات البال ليه.. حط الكاميرا من يدو وتقاد فبلاصتو ينعس حتا هو..\n\nخرجات من البيت كتقلب عليه بعينيها.. ناضت وما لقاتوش.. مشات كتقلب عليه حتا كيبانلها واقف بعيد شوية مع تيكا ولا كام واقفة قبالتو وفيديه حربة كيجربها.. تقدمات حتا وقفات حداهم.. \n\nتالاسين :صباح الخير\n\nتيكا:صباح النور\n\nبراء :فقتي بكري! \n\nتالاسين :ما جيتشي باش نبقى ناعسة\n\nشاف فيها وقلب وجهو كيجرب الحربة لي فيدو وكيضربها فخنشة قدامو..\n\nتالاسين:شني اتعملو! \n\nتيكا:انصيدو\n\nتالاسين :بصح.. شني اتصيدو! \n\nتيكا:انصيدو الفقمة.. حيث هي لي كاينة كثيرة هنا \n\nتالاسين :ههه.. واااااو..(شدات لبراء فدراعو) انمشي معاكم\n\nبراء :شاف فيها.. وشاف فيديها.. وسكت\n\nتالاسين :ما تقوليشي لا عاود.. عافاك\n\nبراء :(تنهد وشاف فتيكا) تقدر تمشي.. زعما ما يوقع والو\n\nتيكا:كنضن ما عندو ما يوقعلها.. \n\nتالاسين :شفتي.. ايوا خليني نمشي معاك.. عافاك\n\nبراء :شاف فيها وسكت\n\nتالاسين :(تبسمات) انمشي ياك\n\nبراء :ان شاء الله \n\nتالاسين :(نقزات فبلاصتها) يييييييس ههه شكرا شكرا شكرا هههه\n\nضحك حتا هو معاها.. وسكتات كتصنتلهم هما لي كيهضرو على هاد الرحلة.. هزو الحربات فيديهم وهو علق لا كام فعنقو وقبل ما يشدو الطريق دار عندها ووقرب ليها..\n\nبراء :خليك حدايا.. سمعتيني.. اتشدي فيدي وما طلقيهاش.. ما نبغيكش تندميني\n\nتالاسين :لا كون هاني ههه\n\nبراء :(مدلها يدو) يله! \n\nتالاسين :(تبسمات وشداتها) \n\nزير على يديها وقربها ليه وتمو غاديين لمنطقة جات بعيدة شوية.. هي لي معروفة بنشاط الفقمات الكثيف فيها.. يدو فيديها ما طلقهاش.. وتيكا قدامهم كيهضر ويشرح.. \n\nتيكا:اغلب الفقمات كتحفر حفرات فالثلج.. حيث كتحتاج تخرج تنفس.. وحنا خاصنا نقلبو على دوك لحفاري\n\nتالاسين :(شافت فهاد الصحراء لي هما فيها بدهشة) دابا نتوما اتفتشو على حفرة فهاد لخلا كاااااامل.. من نيتكم؟؟ \n\nتيكا:ههه لا.. حنا انقصدو واحد المنطقة\n\nبالخصوص.. هي لي كيكونو فيها الفقمات بكثرة.. وتما انقدرو نلقاوهم دغيا\n\nتالاسين :ااااااه\n\nبقاو غاديين فالطريق شي ثلث ساعة.. حتا وقفهم تيكا وهو كيشوف فالارض.. \n\nتيكا:شفتو هادي\n\nكانت حفرة ولكن تغطات بطبقة رقيقة من الثلج.. باين بلي تفتحات هادي شي ساعتين الشيء لي خلاها بدات كتسد..\n\nتيكا:هادي حفرة جديدة.. يعني الفقمة اتكون غير هنا.. مهم قربنا.. انزيدو شوية للقدام ونشوفو \n\nبراء :اوك\n\nزادو عاوتاني وكيقلبو بعينيهم.. ومرة مرة تيكا كيعطيهم معلومة جديدة.. وهما مستمتعين بهادشي لي جديد عليهم.. يديهم فيد بعضهم سخاااااان.. الذريق طوالت وما لقاو والو.. حتا نقزات فبلاصتها وهي كتنعت لواحد الجهة فيها الماء.. \n\nتالاسين :راهي راهي.. شفتوها! \n\nدارو بزوج كيشوفوها فين كتنعت.. كان بابن شي حيوان كيسبح فوسط الماء.. ضخم ولونو مايل للسواد.. \n\nتيكا:لا ماشي هي\n\nبراء :مأكد.. \n\nتالاسين :هي.. شوف راه هي.. يانا كنعرفها كي عاملة\n\nتيكا:لا.. هداك حيوان الفظ\n\nشافو فيه باهتمام كيتسناوه يكمل ورجع براء هز لا كام يصور ووذنيه معاه.. \n\nتيكا:حيوان الفظ كيشبه للفقمة عليها ظنيتيه هي.. ولكن العكس.. هي كتخاف منو.. ولبلاصة لي كيكون فيها هو كتخويها هي.. \n\nبراء :يعني ما انلقاوهاش! \n\nتيكا:هنا لا.. احتمال ضعيف.. \n\nبراء :يعني!! \n\nتيكا:انشوفو الخطة باء.. انقلبو الطريق لمنطقة اخرى.. \n\nبراء :بعيدة؟ \n\nتيكا:شوية \n\nبراء :(دار عندها) عييتي!؟ نرجعو\n\nتالاسين :لا لا.. ما عييتشي.. غير خلينا نكملو\n\nبراء:اوك\n\nتيكا:مشينا\n\nبراء :وي\n\nقلبو الوجهة للشرق غاديين عاود.. وكيقلبو على هاد الفقمة لي ما بغاتش تبان.. \n\nتيكا:انقصدو منطقة الجليد كيكون فيها رقيق شوية.. عليها من المرجح تكون تما.. الوغ فاش نوصلو ردو بالكم\n\nعقد حجبانو ودار شاف فيها.. وهي ردات البال لشوفتو وقلبات وجهها عرفاتو شنو بغى يوصلها بديك الشوفة.. تنهد وزاد زير على يديها وكملو طريقهم فوسط الثلج والارض مسرحة قدامهم بيضة كتشعل.. حتا كيوقفهم تيكا.. \n\nتيكا:حبسو حد هنا\n\nوقفو فمكانهم كيشوفوه فين كيشوف.. وهو يبانلهم قدامهم الثلج كيتحرك فحال الا كيدفع بعضو.. كان منظر كيخوف وفنفس الوقت عندو جمالية خاااصة.. \n\nتيكا: هذا المد.. فاش كيبدا المد ديال لبحر كيبقى يدفع الثلج.. وكل طرف كيدفع خوه حتا كيبدا يتهرس.. ومع هنا الثلج رقيق.. دغيا كيتهرس.. \n\nبراء :(عجبو المنظر) بففففف.. وااو.. بلحق كيتحرك بشوية.. ماشي بسرعة لي كتخلع\n\nتيكا:اه.. ولكن ما تقدرش ضمن شنو يوقع.. كنضن من الأحسن نرجعو بحالنا\n\nبراء :انرجعو.. ولكن خاصني زوج دقائق \n\nتيكا:علاش\n\nبراء :(شاف قدامو بابتسامة تحدي) خليك حداها.. هانا راجع\n\nتيكا:بلا ما تقرب حسن.. \n\nبراء :غير خليك حداها\n\nتالاسين :(شداتو) فاين ماشي! \n\nبراء :هانا راجع.. خليك هنا\n\nتالاسين :حمقتي ولا.. ما سمعتيهشي شني قال\n\nبراء :ما ايوقع والو.. ما تخافيش.. انقرب غير شوية وصافي\n\nسكتات كتشوف فيه.. طلق منها وتمشى قدامهم بخطوات بطيئة.. عارف بلي ما خاصوش يزرب هنا.. حيث اذا فورصا على الثلج يقدر يتهرس.. قرب وهو مبهوووور بداك المنظر قدامو.. فعلا الكون فيه شي حاجات لي كتخليك تسبح لله لي صنعو.. الثلج كيتحرك وطبقة كتجي فوق ختها ودفعها حتا كتكحز وتهرس الطرف لي قدامها.. والتشققات كيكبرو شوية بشوية ويسرحو فالثلج.. وقف هو فمكان اختارو يكون آمن شوية ما قريييبش وماشي بعيد.. كافيه باش ياخد لقطات اتبقى فالبال.. ما يمكنش يجي حتا لهنا ويضيع الفرصة باش ياخد صور العمر.. وخلاها هي موراه حاطة يديها على قلبها وكدعي فخاطرها.. \n\nتالاسين :ما ايوقعلو والو ياك\n\nتيكا:(تبسملها) ما تخافيش.. راجلك ايكون بيخير\n\nشافت فيه.. ديك راجلك اول مرة اتسمعها وتحس بيها.. هاداك راه راجلها لي غادي قدامها وحاسة بقلبها ايخرج من بلاصتو بقوة ما كيضرب وهي عارفاه بلي رمى رجليه للخطر.. عينيها على رجليه ومتبعة الثلج لي قدامو كي كيتحرك.. وهو واقف فبلاصتو خدام خدمتو وعينيه على العدسة.. كانت حاااظية معاه حتا بانلها بلي الجليد لي واقف عليه بدا كيتشق والشقة جاية من جيهتو دليمن وغادية وكتقسم الثلج لي واقف عليه.. والطرف دالثلج الا تقسم ايبدا يعوم بوووحدو وسط الماء وما ايبقالو منين يرجع.. خرجو عينيها وغوتات غوتة وحدة بسميتو وتمات غادة كتجري جيهتو بلاااااا ما تفكر.. تيكا ما فهم والو زربات عليه وخلعاتو.. وبراء دار بالزربة على الغوتة ديالها مطفوج حتا كتبانلو جاية كتجري وشوية وهي تغبر وسط الثلج وهبطات لتحت.. خرجو عينيه.. عرفها طاحت وسط الماء.. قلبو تهههههز.. وجهو بيااااض بالخلعة كثر ما هو ابيض بالبرد.. تهز من بلاصتو بالزربة غادي جيهتها..وهو يتفرق الطرف لي واقف هو عليه.. نقز تنقيزة وحدة قبلما يبعد الطرف على خوه ومشا جيهتها كيجري والطريق جاتووو طوييييييلة.. هو جاي من جيهة وتيكا من جيهة.. بغى قلبو يسكت.. حس براسو عرااااق فوسط هاد الجو الباااارد.. غير وصل للحفرة لي طاحت فيها ولقاها كتضرب بيديها بشوية حيث جمدات بلبرووودة دالماء.. وبدات كتغرق واخة. كتعرف تعوم.. ولكن لبرودة. كتخلي الدم يجمد فعروقك والحركة. كتشللك.. خشا يديه بزوج وبالزربة جرها من كتافها وجرها عندو مطلعها.. وصل عليه تيكا وعاونو جرها.. \n\nتيكا:ما تحطهاش.. هزها نبعدو من هنا.. هاد لبلاصة تهرسات.. دغيا قبل ما تزيد تهرس.. \n\nتيكا كيهضر وهو عقلو ايخرج كيشوف فوجهها.. رجعات زرقااااااااء فحال الا فيها الموت... كلها كتصفك بين يديه.. جمعها بين يديه وخشاها فيه.. وهي بزز باش كتحرك.. حاسة بداتها جمدات.. وحتا طرف منها ما بقات كتحس بيه.. \n\nبراء :تالاسين..كتسمعيني..شوفي فيا..\n\nصدرات صوت انين وشفايفها كيشطحو وسنانها كيطقطقو.. حس بقلبو نغزو وديك النغزة ضراااااتو.. وجرها خشالها راسها وسط عنقو مزير عليها وهي كتقطر بالماء.. \n\nبراء :اتكوني مزيانة\n\nتيكا:دغيا.. خاصنا نبعدو\n\nبعدو على المنطقة لي واقع فيها المد.. مهم وصلو لمنطقة امنة واخة مزالين قراب.. وهي الماء لي على حوايجها بدا كيجمد.. كيشوف فيها وكيفلي فوجهها وكل ساعة كيزيرها عندو.. وفلخر جلس وحطها فحجرو وزول عليه الجاكيط ديالو.. بقى بكبوط كان لابسو من لتحت سخووون بالكول.. قلعلها ديك الجاكيط لي لابسة هي ولواها فالجاكيط ديالو لي غطاتها مزيان.. اصلا هي جاكيط فحال شي مونطو.. كتجيه طويلة حد لفخاض.. لواها فيها مزيان.. وحيدلها الطربوش دارلها طربوشو.. وعنقها عندو وهو محروووووق عليها.. \n\nبراء :(كينهج) ما ايوقعلك والو.. ما انخلي حتا حاجة توقعلك\n\nتيكا:خاصنا نرجعوها للقبيلة دغيا.. \n\nحركلو راسو وناض وقف هازها.. وكيقول غير فوقاش يوصل.. والطريق كتبان قداااامو مجببببدة.. ندم كاع لاش جابها.. كون غير خلاها واخة تبكي ولا يبقى فيها الحال.. مهم ما يوقعلها والو...لي خاف منو ها هو وقع.. كيلوم فراسو ويعاود.. وكيخشيها فيه وهي مزيرة على التريكو ديالو ويديها ما بغاتش ترصى بقوة ما كترجف.. \n\nكان مزال صايك.. ومرة مرة كيرجع يحاول يعيطلها.. وهي ما كتجاوبش.. وما حدها ما كتجاوبوش وما حدو كيزيييييد يشعل كثر.. حس بالشمتة لثاني مرة.. واحساس الشمتة قبييييييح وما يحس بيه غير لي مجربو.. اخييييرا جاوباتو.. وتسمعات الو ديالها بصوت هادئ عكسو هو لي غادي يطرطق..\n\nسعد:(بحدة) فيييينك!\n\nبيسان:قريتيها؟\n\nسعد:(تحت سنانو) وكتسولي؟؟ اااه قريتها.. وضرووووري خاصنا نتشاوفو..\n\nبيسان:سعد..انا قلتلك.. كنتمنى تسمحلي.. \n\nتسمع صوت حداها خلاها تسكت:مدموازيل.. ميسيو فراس سالا الاجتماع يمكنلك دخلي.. \n\nسعد:فينك!!!!! \n\nبيسان:مهم.. خاصني نقطع.. وانعاود نطلب منك السماحة حيث داكشي لي عملت ما فرحاناشي بيه.. ويا ريييت تكون عدرتيني.. بسلامة\n\nقطعات عليه وخلاتو كيشوف فتيلي بدهشة.. \n\nسعد:شنو ادير هادي! \n\nاسترجع الهضرة لي سمع.. وعرفها اتكون مشات عند باها للشركة.. وتقريبا توقع علاش مشات عندو.. زفر.. وقلب الدورة غادي لعندها.. \n\n🍃🍃🍃🍃\n\nكانت جالسة قدامو فالبيرو.. هو كيشوف فيها وكيتسناها تهضر ومركز معاها.. وهي كرهز عينيها تشوف فيه وترجع تهبطهم.. كتلعب بصبعانها وتسرط فريقها وما قداتش تخرج الهضرة.. \n\nفراس :(هز حاجبو) ما اتهضريش!! شنو واقع؟\n\nبيسان:الصمت\n\nفراس:شطنتيني ابيسان.. شنو كاين\n\nهزات عينيها فيه مدمعين وخدات نفس طويييل حبسات فيه دموعها.. \n\nبيسان:بابا.. هانتينا.. انا باغة نقولك واحد الحاجة.. وسمعني حتا لخر\n\nفراس:هضري.. هانا كنسمع.. \n\nبيسان:(حنات راسها كتشوف فصبعانها) ما عرفتشي كي انبدالك.. بلحق قبل كلشي بغيت نقولك ابابا تسمحلي.. (تنغنغ صوتها) عارفاك مور هادشي لي انقولك تقدر ما تبقاشي حتا تشوف فيا.. ولكن تيقني.. ندمت ابابا والله حتا ندمت اههئ اههئ \n\nفراس:(عقد حجبانو) كتبكي كاع ؟؟؟؟ شنو واقع هضري ابيسان.. بلا تبعكيك فالهضرة\n\nبيسان:(جمعات راسها) واخة واخة.. هانا انقولك.. (سكتات شوية ورجعات كملات) براء وتالا بصح ما عندهم حتا ذنب فداكشي لي وقع! \n\nفراس:(قلب وجهو) هادشي لاش جاية.. هداك الموضوع تسد\n\nفراس:(باهتمام) يعني؟؟؟ \n\nبيسان:هما ما تزوجوشي برضاهم.. هما بيدهم ما كانوشي عارفين بلي تزوجو.. حتا لداك النهار.. وما كدبوةشي عليك فحتا حاجة.. هما ما بيدهم والو.. \n\nفراس :بغيتي تقولي بلي شي حد اااااخور لي زوجهم بلا ما يعرفو؟ \n\nبيسان :اه\n\nفراس :(ضحك بسخرية) اهاه.. وشكون هذا؟! \n\nبيسان:(سرطات ريقها) انا.. انا وعزيزة\n\nعقد حجبانو فيها.. وسكت لوهلة كيستوعب.. طلعها وهبطها وهي مهبطة راسها ما قاداش تشوف فيه.. وقف وهي هزات راسها فيه.. دار وعينيه عليها بنظرة حاااادة.. وجلس قبالتها فالكرسي مخنزر... ونطق بنبرة قاصحة فحال الا كيزعف.. وباين فيه كاتم الغضب.. \n\nفراس:بداي من لول!! بغيت نفهم\n\nبيسان :واخة.. بلحق عافاك ابابا.. فهمني!\n\nفراس:هضري!\n\nسكتات شوية.. خدات نفس طوييييل.. كتستعد باش تهضر وكترتب لكلام قبل ما تبدا..جاتها صعيييييبة كيفاش اتنطقها.. وهي عارفة باها.. واصلا شحال ما زوقاتها ديك الفعلة ما فيها ما يتزوق.. سرطات الريق.. وتوكلات على الله.. صافي ما بقالها فين ترجع.. الرمانة والبوم خاصها تفركع.. وبدات كتسرسبلو القصة من لول.. وهي فكل مرة كتهز عينيها فيه وتشوف شوووفتو ليها كتنزل من عينيها دمعة وتهبط راسها حشمااانة.. سالات.. وسكتات.. شافت فيه من تحت لتحت.. لقاتو كيشوووووف فيها شوفات دلقتييييلة.. عينيه نقطة دالدم.. وعروووقو بانو وهو مزير على فكو.. داك الشوفة قتلااااتها.. حنات راسها كتبكي فصمت وتمسح.. حتا سمعاتو نطق بصوت زعزعها..\n\nفراس:علااااش؟؟؟؟\n\nسكتات كتخمم وتعض على شفايفها.. اكيد ما تقدرش تقول حيث كنبغي سعد.. مستحيييييل.. راه باها هداك ماشي صاحبتها.. واختارت اسهل طريق بانتلها ولي تقدر تسلكها.. \n\nبيسان:(كتشهق) ععع.. عع.. على قبل براء.. هو.. اههئ اههئ هو كيبغيييها.. وما قدرتشي نشوف خاي كيتعذب اههئ اههئ ويانا ما.. \n\nسكتات على إثر الصفعة القوية لي جاتها للحنك شللاتولها.. زعزعلها راسها حتا حسات بالدوخة.. وحنات راسها شادة فحنكها ومغمضة عينيها.. زيرات على فمها حابسة البكية.. كانت متوقعاها.. ولكن جاتها قااااااصحة.. باها لي عمرو حتا غوت عليها ولا زعف.. اليوم ضربها.. بلحق ما تلومووووش.. سكتات وما نطقات بحتا حرف.. وهو ناض وقف كينهج.. ومع الوقفة مد يدو شدها من دراعها وقفها مززززززير عليها حتا توجعات..\n\nفراس:هاكة ربيبيييتك.. هممم!!! هاكة عللمتك انا... ربيتك على لكذووووب ولفعايل!!! هااااا!! هضري😡..(مخضها بين يديه) واش نتي بنتي!!! نتي بنتي لي ربييييييت... نتي بنتي لي كببببببرت..\n\nبيسان:صافي ابابا عافاك اههئ اههئ اههئ \n\nفراس :(عطاها للحنك لاخور بظهر يدو ودفعها جات جالسة) سكتييييييييييييي😡.. ما تحليييييييييش فمك.. ما تسمعينييييش صووووتك.. \n\nبيسان:بابا اههئ انهنههئ \n\nفراس:(خرج عينو فيها مححححممممر) ماشي باك انا.. سمعتيني.. ماشي بااااااك.. كون كنت بااااك اديريلي قيييييمة.. اتعبريني.. اتحتااارميني... ساعة نتي ستحمرتي فيناااا حتاااا شبعتي وجاية كطلبي السماااااحة وتقوليها بوجه حممممر.. خليتي فيها نتي شي بابا.. انا بنتي بااااااااااح صافي.. من اليوم ما بقاو عندي بناااااات.. \n\nبيسان:(خرجات عينيها) لا أبابا لا عافاك اههئ انههئ الا هادي عافاك.. ضربني سبني عمل فيا لي بغيتي اههئ اههئ الا هادي عافاك.. نبوسلك يديك\n\nشدات يدو باغة تبوسها وهو ينترها منها باشمئزاز ورجع لور مبعد منها.. طلعها وهبطها بنظرة كأنه كيستحقرها بيها.. \n\nفراس :(بنبرة حسرة) تحرميات ولفعايل ولكذووووب.. هادو ماشي ديال بنتي لي ربيت انا..\n\nهزات عينيها فيه بترجي.. وهما عااامرين دموع.. قتلها بهاد الهضرة وبديك الشوفة.. حسات براسها دبصح ما كتسوا واااالو.. ها هي خسرات حتا باها.. حنات عند رجليه هازة راسها فيه وعنقاتو من كرشو مزيرة عليه.. \n\nبيسان :عافاك ابابا سمحلي عافاك اههئ اههئ اههئ.. عافاك ما نقدرشي عليك انهنههئ اههئ عافاك ابابا\n\nتنتر منها ورجع لور.. وبعد عليها ووقف عاطيها بالظهر كيشوف من الزاج لي كيطل على الشارع.. وخلاها هي حانية على ركابيها.. وبنبرة غااااااضبة.. نطق بلا ما يشوف فيها.. \n\nفراس:ما بغيتش باقي نشوفك.. تهزي من قدامي\n\nبيسان:بابا انا.. \n\nهز يدو وهو عاطيها بالظهر بمعنى سكتي.. سرطاتها وسدات فمها ودموعها ملاقيين.. وقفات بزز ورجليها فشلانين عليها.. شافت فيه مطولا كتسناه يدور ويشوف فيها.. ولكن واااالو.. وفلخر دارت خارجة كتجري ودموعها كيتسابقو وخلياه هو موراها شاعل.. كرهات راسها.. كون لقات فهاد اللحظة تموت ولا هاد الحالة.. خارجة كتجري وما مسوقاش للعينين ديال الخدامة لي حاااضياها وكيتوشوشو عليها.. كتجري وتفكر هضرتو وتبكي وتشهق.. خرجات غادة جيهة الاوطو ديالها حتا كتشدها شي يد ودوراتها عندها بقوة.. \n\n🍃🍃🍃🍃\n\nكانت اطول طريق بالنسبة ليه.. قد ما هي مجبدة وبعيدة قد ما كتزيييد تجبد فعينيه وهو كيشوف حالتها.. مكمشة فيه كي لقطوط.. كلها ساااردة وكتقرقب بين يديه.. فاتها زروقية ورجعات كلها بيضة.. سنانها صوتهم كيتسمعو عند وذنو.. كيشوف فيها وما لاقيلها جهد من غير يكمشها فيه ويجري ويزييييييد يجري.. ولهواء البارد كيجرحو فحلقو بقوة ما كينهج.. شاف فوجهها بأسى.. عزات عليها وقلبو ضرو عليها.. زاد علاها وحششالها راسها وسط عنقو حتا حس ببرودة وجهها بورشاتو.. زيرها عندو بقوة وعصرها فيه وهو مزير على فمو وعيااااا يحبس فدمعة ولكن نزلات بلا هواها وهو كيشوفها قربات تموت بين يديه.. يدفن راسو هنا موراها وما يكملش بلا بيها.. الموت ولا العيشة بلا بيها.. واخة دير فيه ما دارت.. كيبقى قلبو عندها وبين يديها..\n\nدار عندو تيكا لي براسو مخلوع عليها.. وكل مرة كيشوف فيهم.. عزات عليه وعز عليه.. \n\nتيكا :ما بقاش بزاف.. قربنا\n\nحركلو راسو بلا ما ما يهضر.. فين هو اللسان لي ينطق اصلا.. وكملو طريقهم.. حتا بداو يبانلهم الديور ديال لقبيلة.. وهي جمدااات بين يدو.. من بعيد صفر تيكا تصفيرة خاصة.. فحال الكود بيناتهم.. حيث باعتبارهم ساكنين وسط الذئاب والدببة فهما معرضين لبزاف دالمخاطر.. وهما غير سمعوها.. بدات مراة كبير لقبيلة كتوجد راسها.. حيث هي بمقام طبيبة ليهم.. وصلو ودخل بيها لبيتهم وحطها وبقى تيكا والباقي مشطونين برا.. والحكيمة قربات منها وحطات يديها على كوعها كتشوفلها النبض.. وهو فوق راسها جالس وعينو عليها\n\nبراء :(كينهج وعينيه خارجين) ما فيها والو ياك.. ياكي مزيانة\n\nبقوة الخلعة لي فيه.. هضر معاها بالدارجة.. واصلا واخة كون هضرها بالانجليزية ما اتفهموش.. ولكن كان باين بلي خايف عليها وبزااااف.. نطقات بشي حاجة هو ما فهم فيها والو.. عرفاتو ما فهمهاش.. وعيطات لتيكا.. لي دخل كيجري.. هضرات معاه ودار شاف فبراء\n\nتيكا:خرج خاصها تفحصها.. وما كتبغي حد يكون حداها..\n\nبراء :ما نخليهاش.. انبقى معاها\n\nتيكا:ما عندك ما دير حداها.. هي اتكلف.. ما تخافش..\n\nبراء :ما نخليهاش..\n\nتيكا :(قاطعو) غير كضيع الوقت.. خرج وخليها تشوف شغلها دغيا\n\nشاف فيه ورجع شاف فيها هي بقلة حيلة.. زير على فمو وحنا عندها بايها من جبهتها بقوة ونطق بصوت خافت.. \n\nبراء :كنبغييك.. رجعيلي عافاك.. \n\nما سخاش ينوض من حداها.. وبزز باش ناض وهو غادي وكيشوف موراه.. خرج بحالو ووقف عند باب البيت.. هز راسو للسماء وخدا نفس طويييييييييل ودوز يدو على وجهو... \n\nبراء :ياااااااااا ربي\n\nجلس فالأرض فشلان.. وكى على ظهر البيت ويديه على ركابيه مسهوت.. غمض عينيه كيدعي فخاطرو.. والقهرة لي فيه ما عالم بيها غير الله.. ما كانش راد البال ولا مسوق للناس لي دايرين بيه وكيشوفو فيه.. حتا هز راسو وناض تهز َيقلب على الماء بحال لحمق.. وتيكا تابعو كيسولو مالو وهو مرفوووووع.. لقاه وحنا كيتوضى بيه بارد هكاك.. ما حسش ببرودتو قد ما حس بالعافية شاعلة فيه.. سالا لوضوء وبقى جالس كيرش وجهو بالماء ويعاود.. حوايجو فزكو عليه وهو والا على بالو.. وناض بعد شوية وقلب وجهو للقبلة وبدا كيصلي.. منو للثلج.. جبهتو كيحطها للارض كيحس بلبرودة وصلات لااااخر عرق فدماغو.. ولكن ما مسوقش.. كيدعي ويزييييد يدعي.. ويترجى الله يرجعهالو سالمة غانمة.. حتا كيسمع تيكا كيعيطلو يتكلم للحكيمة وتحى وسلم وناض كيجري دخل لعندها.. لقاها مبدلالها لحوايج ومكمشاها فلغطى وعلى جبهتها مدورة خرقة مطلية بشي عشوب.. وهي مزالة بيضة وكترجف.. وفمها ناااااااشف.. \n\nبراء :(بلهفة) كيبقات؟؟ .. مزيانة؟؟.. فاقت.؟؟. \n\nهضر تيكا لي لحقو.. جاوباتو هي ودار كيترجملو وهي كتهضر.. \n\nتيكا :حالتها صعيبة.. بردات بزاااف وخَدينا وقت بزاف باش نوصلوها.. دارتلها عشوب خاصين بحالتها فراسها ورجليها.. وانتسناو من هنا حتا لليل ونشوفو شنو ايوقع.. الا ما جابش هاد العلاج نتيجة.. انظطرو نشوفو علاج اخر.. \n\nتنهد بحسرة.. وشاف فيها حاط يدو على فمو بحرقة.. رجع يدو مسح بيها على شعرو وشاف فتيكا.. \n\nبراء :شمن علاج هذا؟ \n\nدار تيكا سول الحكيمة.. لي كتهضر بالثقاااالة وبصوت خافت.. شاف فيه تيكا متوتر شوية.. \n\nبراء :شنو قالتلك!! شنو هاد العلاج\n\nتيكا:اححم.. كتقول بلي الا ما طلعاتش حرارتها بلعشوب.. خاص راجلها يتصرف.. زعما نتا\n\nبراء :يعني!!\n\nتيكا :يعني تحاول تخلي حرارتها تطلع بطريقة بين لمراة وراجلها...\n\nتجرات من يديها.. ودورها حتا تقابلات مع وجهو.. حمراااء ووجهها كيقطر بالدموع.. وحاطة يديها على حنكها لي كيضرها.. غير جات عينيها فعينيه وهي تغوت كتنتر منو.. \n\nبيسان:رخي مني اههئ اههئ خليني عليك اههئ اههئ \n\nشاف فيها بنظرة قاصحة.. باغي يغوت عليها وفنفس الوقت شايف حالتها لي ما كتسمحش.. عقد حجبانو كيحقق فوجهها ويدو مزيرة على دراعها.. وهي كتنتر وتعفرت وتبكي.. شد يديها لي على حنكها كيزولهالها وهي مزييييرة ما بغاتش تحيدها.. \n\nبيسان :رخييييييي مني اههئ اههئ بععععععععد منيييييي انهنههئ \n\nما تسوقلهاش وبقى شادها حتا زولهالها وشدها من ذقنها دورلها وجهها حتا جا حنكها قبالة عينيه.. كان حممممر وصباعو مطراسيين فيه.. وهي ما خلاتوش يكمل الشوفة ونترات وجهها من يديه.. وهزات يديها كضربو لصدرو ودفعو..\n\nبيسان :شني كتشوف شنييييي اههئ اههئ كتشوف فاين وصلتيني انهنههئ.. بسبااااااابك انا هايدا.. بساااابك عملت هادشي كامل.. بسبااابك خسرت حياتي وخسرت عائلتي وخسرت بااااباااا اههئ اههئ.. خرجتي عليا.. خرجتي عليا اههئ اههئ\n\nشدلها يديها لي كضربو بيها وقرب مخرج عينيه فيها بغضب.. \n\nسعد :نتي لي خرجتي على راسك وعليا.. وعلينا كاااااملين.. نتي لي وصلتي راااااسك لهاد الحالة.. نتييييييي..بيديك ما دارهالك حد\n\nبيسان :اااااه ااااه.. انا لي عملتها نرااااسي بلحق هذا سبااااابي(نعتات لقلبها).. هو لي وصلني لهاد الحالة والذل لي يانا فيهم...كرههههتو وكرهتك وكرهت رااااااسي اههئ اههئ.. \n\nسعد:(بحسرة) كنت جاي نتحاسبو.. ساعة لي فيك يكفيك.. غير هادي تعلمك.. \n\nبيسان :اه اسيدي تشفاااااا.. زيدني نستاااااهل.. طلق مني عافاك.. ططططططلق اههئ اههئ ياك طلبت منك السماحة وقلتلك نددددمت حتا ندمات الشعرة اللخرة فراسي.. غير خليني عليك عافاك اههئ اههئ.. طلق مني اههئ اههئ \n\nسعد:بغيت غير نعرف شنو استفادتي دابا!! ما ربحتي لي باغة ما خليتي بلاصتك كما هي.. ديك الصورة ديال بيسان البنت الصغيرة لي كبرت انا وياها من الصغر..جيتي نتي وشوهتيييها فمرة.. يا خساااارة ابيسان.. كنتي عزيييييزة وغالية.. كنت حاطك فعيني.. \n\nبيسان :نتينا لي مزال ما باغي تفهم اههئ اههئ .. ديك البنت الصغيرة لي كنتي حاطها فعينيك كانت هي حاطاك فقلبهااااااا.. اههئ اههئ ديك البنت الصغيرة لي كنتي نتينا كتعزها هي كانت كتحمااااق عليك اههئ اههئ.. ديك البنت كبراااات وهي كتحلم غير بيك.. كبراااات ونتينا مزال كتشوفها صغيرة.. كبرااااات ولي فقلبها كبر ونتينا ما بغيتي تفهم اههئ اههئ\n\nسعد:ماشي سبب يخليك ديري لي درتيه.. نتي فكرتي غير فراسك.. حتا خوتك وما فكرتييييش فيهم.. \n\nتنترات من يدو بقوة حتا كانت اطيح وشافت فيه بنظرة قاااصحة وعينيها عامرين دموع وحومر.. \n\nبيسان:هادشي عااارفاه.. وما محتجاكشي تقولولي.. غلطت وندمت وما نفعاتني ندامة.. بلحق ما بيدي ما نعمل دابا من غير نطلب السماحة وطلبتها.. كثر ما تسناهشي مني.. كما نتينا تأديتي انا تأديت كثثثثر منك وكثر من كلشي.. غلطت غلطة وكنتحاسب عليها و بالضوووبل.. \n\nسعد:نتي ضيعتي كلشي!! \n\nبيسان:اه ضيعت كلشي.. وعارفة راسي.. ولي بقى فيا هي انني ضيعتو على شي حاجة ما تستاهلش\n\nشاف فيها هاز مناخرو.. فهمها معنات عليه.. سكت وحتا هي سكتات وغير العينين لي كيهضرو.. كان كيشوف فيها بغضب وفنفس الوقت بحسرة.. كما كانت راه ما دوزش معاها لقليل.. راهم ترباو بزوج.. وهادشي لي شفعلها عندو.. خنزرات فيه ومسحات دموعها بقوة وبعدات عليه.. \n\nبيسان :عافاك.. ما بقيتش باغة نشوفك.. بغيت نسى.. بععد مني الله يخليك.. كنرغبك.. بعد من طريقي الله يخليك\n\nدازت فيه وتمشات للاوطو ديالها بالزربة.. وخلاتو هو واقف متبعلها العين.. معصب منها.. وفنفس الوقت عزات عليه.. زفر وقلب وجهو كيمسحو.. وتوجه لسيارتو ركب فيها وتحرك.. \n\n🍃🍃🍃🍃\n\nتجمد فبلاصتو.. وما عرف باش ينطق.. فهم مقصودو وما عجبووووش.. شاف فيها مطولا بحسرة.. مجبدة عوود واحد.. ما كتحرك ما كتململ.. ولحمها بيض من الثلج لي فوق راسها.. رجع لور شوية وجلس.. دارت بيه الدنيا.. ما باغيش يتحط فداك الموقف.. حط راسو بين يديه.. وغمض عينو.. هز راسو ومسح على وجهو وتنهد.. وناض وقف وشاف فتيكا.. \n\nبراء :قولها تعلمني باش ما كان.. انا انكون برا\n\nهزلو تيكا راسو باه.. وخرج فحالو.. مشى لبلاصتو فين كان كيصلي.. ورجع كيكمل صلاتو.. ويدعي ربي يرجعهالو.. وما يحطوش بين نارين.. ووسط زوج خيارات واحد كفس من اخر.....\n\nطال النهار.. هو كيصلي ويدعي.. ولقبيلة كاملة كتسناها تفيق.. والحكيمة معاها فالبيت مقابلاها بلعشوب ولكمادات.. طاح الليل.. ودخل هو مهموم ووجهو صفار.. مزال بنفس لحوايج ونفس التريكو لي فزك ونشف عليه.. كيخطو خطوة ويتنهد وحاس بصدرو مثقل عليه.. دخل عليهم لقا الحكيمة ججالسة عند رجليها ومعرياهوملها وكتدهنلها تحت رجليها.. تقدم حتا جلس عند راسها.. حط يدو على شعرها كيمررها ببطء وعينو كتفلي فيها.. هز راسو فالحكيمة بعينين باااين فيهم حزن.. وحزن كبييييييير.. وحووومر.. شافت فيه مطولا.. فهماتو.. وحركاتلو راسها بلا.. غمض عينيه وتنهد بأسى ورجع شاف فيها.. هبط يدو دوزها على حنكها.. لقاه بااااااارد.. وديك لبرودية قصحاتو فقلبو.. هز يديها لقاها جاامدة.. عينيه تغرغرو وهبط راسو حاط يديها على فمو وباسها بوسة قويييييية فيها..\n\nهز راسو على إثر صوت الحكيمة لي كتمتم وتشوف فيه.. قوص حجبانو بعدم فهم وهي طبطبات على فخضو لي ثانيه قدامو وهزات راسها كتعيط لتيكا.. \n\nوقف عليهم تيكا.. لي كان قريب.. شاف فيهم براء وهما كيهضرو وكيتسناه يترجملو.. \n\nبراء :شنو قالتلك!! \n\nتيكا: قالتلك لعشوب ما جابوش نتيجة.. وحرارتها مزالة منخافضة.. ونخافوها ضيع منا.. وهذا كيعني بلي من الاحسن تصرف نتا\n\nحنا راسو وشاف فيها وسكت.. شنو يقول وشنو يدير.. يخليها ضيع منو؟؟؟ ما يقدرش حتا يفكر فيها.. ولكن فنفس الوقت ما يقدرش يقيسها بزز منها.. ما كيتخايلهاش.. عارفها اذا فاقت وعرفات اتكرهو كره لعمااااا وهي اصلا غير على سبة.. \n\nتيكا:حنا انخرجو.. واخة.. حتا لغذا فالصباح وتجي عندها امنا لكبيرة(الحكيمة) وتشوفها\n\nسكت.. ما دار حتا حركة.. هو اصلا بالو ماشي معاه.. مسحاتلها الحكيمة جبهتها ووجها من دوك لعشوب ونقاتها مزيان.. وخرجات وخرج تيكا وخلاوه جالس كيشوف فيها قبالتو.. هي مراتو اه.. وتمنى هاد النهار من شحاااال اه.. ولكن ماشي هاكة.. ماششي وهي غااايبة.. باغيها تكون فايقة.. عارفة وحاسة.. واهم شيء مواااااافقة.. تنهد بحيرة.. تنهيييدة طوييييييلة.. شد يديها بين يديه بزووج وزير عليها.. حنا راسو باس جبهتها مغمض عينيه.. وهاكاك بقى ما هزش راسو ومخلي شفايفو على جبهتها.. \n\nبراء :ما باغيش نخسرك.. ما باغيكش ضيعي من يدي.. ما نقدش نتخايل هاد الدنيا بلا بيك.. عافاك فيقي.. فيقي احبيبتي.. فيقي وتخاصمي معايا وغوتي ودابزي وديري لي بغيتي غير فيقي.. عافاك اتالا.. \n\nبعد راسو كيشوف وجهها ويديها مزالة بين يديه.. مزالة كما هي.. ما كتحركش.. حنا راسو مغمض عينيه.. وجلس شحااااال وهو كيشوف فيها وكيتسناها دير واخة غير حركة بسييييطة.. اي حركة تعطيه شي أمل ولو قلييييييل..ولكن خاب ظنو..\n\nهز راسو.. وشاف فيها بحزم.. خاصو يقرر.. يا إما يختار يا إما يخسرها.. زير على فكو وخدا نفس طويييييل كأنه كياخذ جرعة من القوة باش يطبق قرارو..قرب كثر و هز يدو وحطها على السنسلة دلفراش لي مخشية فيه وهبطها بشوية.. طلعها وهبطها بعينيه ناعسة لا حول ولا قوة لها.. نفض راسو.. ما خاصوش يتراجع..ما خاصوش يضعاف قدامها.. خاصو يزطم على قلبو.. زاد كيزولها حوايجها ومع كل بياسة كيحس براسو كيضعااااف وغادي يتراجع.. ما باغيش..ما حاملش راسو.. حتا خلاها غير بديباردور وشورط.. كانت جميلة.. مثيرة.. ولكن هو ما حاس بوالو فهاد اللحظة.. ما قادش يشوف فيها بديك النظرة ديال الشهوة.. كون جاتو فنهار اخر اه.. كان تقدر تحرك فيه وتحرك فيه بزااااااااف كاع.. ولكن دابا.. لا.. ما حاس بوااااالو من غير قلبو لي ضاااارو وبزاااف.. تنهد وغطاها بغطا سخون.. ونتر حوايجو حتا هو.. وكيحاول يتعطل بحال الا كيتسنا شي معجزة توقع.. شي حاجة توقفو.. ولكن والو.. خلا راسو غير بشورط من لتحت.. كان البرد.. تجلس عليه وناض تخشى حداها.. قاس لحمو لحمها وبورشاتو بقوة ما باردة.. ضرو خاطرو وجرها عندو زيرها وخشاها وسط صدرو.. \n\nبراء :(بأسى) سمحيلي.. عافاك سمحيلي\n\nجمع عليهم لغطا.. تقلب جابها تحتو وطلع فوقها مكالي بيديه.. شاف فعينيها ناعسة ما كترمش.. خدودها لي كانو كيكونو حميمرين بويض ما فيهم لون.. هبط عينيه وشاف فشفايفها.. زووووورق.. زاااد تأزم كثر.. ياااااه شحال تسنا هاد اللحظة.. شحال هو وكيقول يا ريت.. وفاش تجي تجي هاكة؟؟؟ .. كاع احلامو لي كان بانيها معاها كتهدم وحدة مور وحدة.. خطط لاعترافو بحبو ليها وما صدقش كما هو مخططلو.. كان ناوي يتزوجو ولكن للقدر هضرة يااااخرا وتزوجو بطريقة لا هي على البال ولا على الخاطر.. كان كيتسنا نهار يركبلها الخاتم فيديها.. وركبولها ولكن ماشي كما تمنى.. واول قبلة ليهم.. اول لمسة.. او ليلة.. كان متخايلهم فشكل.. فجو ااااخر.. ولكن.. كالعادة حتا حاجة ما كتصدق كما باغيها والمكتاب ديما لاعب لعبتو معاه.. واحلامو الوردية كتلاشى وحدة مور وحدة.. ولكن فهادي.. حاس براسو عايش كابوس ماشي غير حلم وما تحققش.. \n\nقرب لشفايفها بشوية.. حاس بالقهرة وغصة مزيراه فصدرو.. وحط شفايفو عليهم.. وغمض عينيه.. حس ببرودتهم.. حط يدو على عنقها وباسها.. كيحاول ينفض كاع الافكار من بالو.. ما كانش مستمتع بالقبلة.. واخة ما ينكرش بلي حس بقلبو ايخرج من بلاصتو بقوة ما كيزدح.. باسها بوسة حنينة.. وفنفسو كانت ديك البوسة كترجي أنها تحس بيه وتفيق..ولو دير غير شي حركة بسيطة.. بوسة خفيفة وهز شفايفو عليها وشاف فوجهها.. ما تحركاتش.. زير على فكو.. تعصب وتنرفز.. حاس بضغط كبيييير وحمل ثقيل.. قرب يطرطق.. خدا نفس ورجع هبط وباسها عاود ولكن هاد المرة رخاااااااا ثقلو عليها وشدها من عنقها بزوج يدين مزير عليها.. وخدا شفايفها وسط فمو وباسها بقووووووة.. كان كيبوسها بقوة فحال الا باغيها تقصح وتفيق.. ما رخاش فمها من فمو حتا حس بشفايفها سخنو وسط فمو.. بعد عليها ونترلها الديباردور وهبطلها الشورط.. ما شافش فيها وما حققش فجسمها بتاتا.. دغيا غطاها بجسمو وهبط راسو كيبوسها فعنقها ويديه معنقاها عندو من خصرها ومزيرها.. وذاتو السخووونة متلاحمة مع ذاتها وهو مغطيها كلها وخاشيها تحت منو حتا ماا بقاتش تبانَ..\n\nدخلات لبيتها ساكتة.. مصدومة.. تالفة.. وجاامدة.. جلسات على طرف الناموسية وسيناريو اليوم كيتعاود قدامها.. لقطة بلقطة.. كلمة بكلمة.. داز صباح طويييييل وخايب.. ولكن واخة هكاك حاسة برااااحة.. راحة هادي شحال ما حساتها.. حمل ثقييييل ونزاح من على كتافها.. ولكن شنو لي جاي؟؟.. شنو ايوقع من بعد!!!.. شنو كيتسناها.. \n\nهكاك بقات جالسة فبلاصتها.. ما بكات ما والو.. غير كتشوف فالحيط قدامها وساكتة.. حتا سمعات صوتو لي زعزعها من بلاصتها وناضت وقفات طافجة.. شافت فيه كان واقف فالباب مخننننزر.. طلعها وهبطها وهي ما كرهاتش تشق الارض وتسرطها..\n\nفراس :(ببغضب) لحقيني\n\nحدو قال هاد الكلمة وقلب وجهو هابط وما رجعش شافها.. سرطات ريقها وطلعات معاها الصهدة.. ومسحات يديها فحوايجها حيث عراااقولها.. تبعاتو كتخلف خلفة وترجع لور.. قلبها ناغزها ومقبوض عليها.. هبطات غادية. جيهة البيرو ديالو.. مع الدورة تلاقات برقية. وهنية وحسن وخوتها لي واقفين ما فاهمين والو.. اما حتا رؤيا ما كايناش وراها فخدمتها.. بغاو يوقفوها يسولوها شنو واقع.. ولكن ما عطاتهومش فرصة حتا كانت دفعات الباب ودخلات.. مع الدخلة كيبانلها باها واقف عاطيها بالظهر.. يديه فجيبو وكيشوف على برا.. شافت موراه كتبانلها زينب جالسة غير كتشوف بعينيها.. مزالة ما عارفة والو.. حنات راسها وتمات داخلة وهي تسمعو..\n\nفراس :سدي الباب\n\nهزات راسها فيه.. تنهدات ورجعات لور سداتها وهي كتشوفهم برا واقفين متلوفين ورجعات دخلات.. وشدات بلاصة قبالة جداتها لي كتسولها بعينيها وهي حناتهم كتشوف فصبعانها لي كتلعب بيهم.. \n\nالسكوووووت.. هو ما دارش وهما ما تحركوش.. هو ما نطقش وحتا هما ما هضروووش.. وبزوجهم جالسين متوترين واخة زينب ما عارفة والو ولكن حسات بلي شي حاجة خايبة واقعة..\n\nدار هو على غفلة.. شاف فيهم وحدة وحدة بنظرة كأنه مستحقرهم.. ما حاملش يشوف فيهم.. قلب وجهو وشاف فمو لي كتشوف فيه.. طلعها وهبطها.. وحط يديه على البيرو وهو واقف وتقابل معاها.. \n\nفراس :(بهدوء مع نبرة جافة) اليوم رجعتيني سنييييين لور.. كنتي جالسة نفس هاد الجلسة وكطلبي السماحة.. كتبكي وترغبي وعلى مااااا قلتي.. ندمتي.. ولكن اليوم عرفت بلي الشطاح عمرو ينسى هزة لكتف.. \n\nزينب:كيفاش!! ما فهمتش!!! \n\nفراس:(ضحك بسخرية) ههه ما فهمتيش.. شنو ما فهمتيش!! ما فهمتيش بلي حفيدتك خوات بيك.. ما فهمتيش بلي بنت ولدك تربية يديك فرشاتك وفرشات اللعبة لي لعبتيها نتي وهي.. فهمتي دابا ولا نزيد نشرح\n\nضربات الطم.. شداتها اللقوة.. خرجات عينيها وتصمكو وذنيها.. قلبات وجهها جيهة بيسان مصدومة فيها.. لقاتها كتشوف فيها بنظرة غريبة.. نظرة متأسفة وفنفس الوقت كتعاتبها بيها.. جمدات فبلاصتها بحال الا ضاربها الضو..\n\nزير على فكو مصبر راسو.. وهو كيشوف فيهم بزوج بحسرة وفنفس الوقت بغضب كون لقى يطرطق فيهم.. \n\nفراس:لثاااااني مرة كتغدريني.. لثاني مرة.. ما كفاااكش راسك.. زدتيها معاك..(نعت لبيسان).. التخرويض كيمشيلك فالدم.. وواخة تعياي تبغي توبي ما يگرش فيك.. ترجعي ترجعي لطبيعتك...\n\nشافت فيه والدموع فعينيها.. هادشي لي ما كانتش باغة.. هادشي لي ما توقعاتوش.. فكرات فولادو وما فكراتش فيه هو فاش يعرف.. وما فكراتش فراسها.. نزلات هضرتو عليها فحال السم.. سنييييين بقات باش رجعات ولدها فراس لي كانت خسراتو.. واليوم ها هو كيضيع من يديها مرة أخرى.. هزات عينيها فيه باغة تهضر وهو يسكتها بضربة على البيرو حتا قفزهم.. \n\nفراس :سكتيييييييي.. شششش.. ما تنطقيش.. دموعك وكذوبك خليهم عندك.. ما اينفعوش هاد المرة 😡.. ما باغيش نطول بزاااااف.. وما انعطيك لا نتي لا هي كثر من وقتكم.. حيث ما تستاهلوش.. حاجة وحدة انخسرها عليكم.. اتهزو حوايجكم والطيارة كتسناكم.. وما باغيش نرجع نشوف وجوهكم.. هزيها وسيري.. ياك بنتك هادي.. ايوا ديها.. وعلميها اصول الحرفة.. \n\nهزو راسهم فيه.. بجوجهم مبلقين عينيهم فيه.. صدمهم.. والدمعة وقفاتلهم فطرف العين.. وهو كيشوف فيهم وقبضتو مزيرة فوق البيرو..\n\n🍃🍃🍃🍃\n\nفوسط داك البرد.. وهو مخشي معاها فلفراش.. عنقها لصدرو العرقان.. وخشاها تحتو مكمشها فيه.. خشا راسو فعنقها وزيييييير عليها مزيااااااان.. نفسو سخووووونة كضرب فكتفها.. وقلبو كيضرب بالجههههد خلاه ينهج.. بلا ما يبعد عليها.. نطق حدا وذنيها بصوت ذااابل.. مقهوور.. محروق.. وفيه بحة..\n\nبراء :سمحيلي.. عافاك سمحيلي..\n\nسكت حابس راسو ما يضعافش.. ما يبكيش.. ودور رجلو عليها وهو معنقها.. ولحمو لاصق على لحمها..\n\nبراء :اتفيقي.. اتحلي عينيك.. نتي اتعيشي.. اترجعيلي..\n\nبعد عليها.. شاف فوجهها.. ذابل وسخفانة.. بعدلها الشعر على وجهها.. وقرب فمو لجبهتها وقبلها بحراااااارة حتا نزلات دمعة على خدها وساحت معاه..\n\nبراء :كنبغيك.. فيقي عافاك.. سمحيلي\n\nرجع بعد عليها وناض تجلس عليه كيلبسها حوايجها.. وعينيه ما فرقاتش وجهها.. عطس عطسة قوية وتبعاتها ختها.. عرف راسو مرض.. ولكن اااخر همو هاد الساعة.. لبسها ولبس هو ورجع تخشا حداها وخشاها فيه.. حط يدو على جبهتها وبدا كيرتل ايات من القرأن الكريم.. كيقرا ويدعي..\n\nهاكاك بات.. وهاكاك طلع عليه الصباح.. ناعس نفس النعسة.. ومزيرها عندو برجليه ويديه.. وكيقرا ويعاود ويعاااود.. ما عياش.. ما خاصوش يعيا.. كيتسنا غير فوقاش تحل عينيها.. ولكن مزالة على حالها..\n\nسمع صوت تيكا فالباب.. تنهد وهز يدو على راسها.. بغى ينوض وهو يحس بيدو وجنبو لي كان ناعس عليه كامل مبنج.. تقصح.. تجلس عليه وهو كيطرطق فعنقو.. وجاوب تيكا بصوت مرهق..\n\nبراء :هانا جاي\n\nتنهد وشاف فيها.. حنا باسها من خدها.. لقاه دافي على لي كان.. هز راسو وعينيه بان فيهم شوية دالامل.. ناض وقف.. لبس جاكيطتو وخرج لعندو.. لقاه واقف مع الحكيمة فالباب.. حناتلو راسها كتحية وخوالها الطريق ودخلات وهو تابعها بعينيه.. حتا حس بيد تحطات على كتفو.. دار لقاه تيكا..\n\nتيكا :اتشافى.. دابا تشوف\n\nبراء :ان شاء الله.. شكرا\n\nدخل.. وتبعو تيكا.. جلس قبالتها.. وهي كتفحص فيها..ومرزنة فكل حركة كديرها وبالثقااالة.. وهو متبع معاها وعااقد حجبانو باهتمام.. حتا هزات راسها فيه.. ورجعات شافت فتيكا كتهضر.. وقلبات وجهها جيهتو وابتسمات.. \n\nبراء :شنو قالتلك؟\n\nتيكا:قالتلك بلي حرارتها بدات تطلع.. والا بقات حرارتها كطلع بشوية بحال هاكة من هنا لغذا تقدر تفيق.. \n\nخدا نفس طوييييييل وتنهد بارتياح.. وتجلس معاوط وحط يدو على وجهو فوضعية دعاء وبدا كيشكر الله ويحمدو.. مسح على وجهو.. وشاف فيها مبسم.. وحنا باسها من جبهتها.. والفرحة عتد بدات تزورو.. \n\nتمتمات الحكيمة.. هز راسو فيها باستفهام كيلقاها كتهضر وتبسملو.. وحطات يديها على قلبها وهي كتهضر..رجع شاف فتيكا كيتسناه يشرحلو.. لقاه مقوص حجبانو باستغراب.. ورجع شاف فبراء.. \n\nتيكا:قالتلك.. كنتو بعاد.. ومن بعد هاد الليلة اتقربو.. نتا ما قدرتيش حيث كتبغيها.. ولكن هي قلبها حس بيك.. الجسد يقدر يموت.. ولكن القلب كيبقى عايش.. وحبك ليها اليوم نقذكم بزوج.. \n\nشاف فيها براء بدهشة.. صدماتو بهضرتها.. وبقى غير كيرمش.. وهي تبسمات وحطات يديها على ركبتو كطبطب عليه.. وشدات يديه ويديها.. وحطاتهم على بعضهم.. \n\nتيكا:كتقولك.. شدها.. وعمرك طلقها.. هي ليك ونتا ليها.. والبارح قلبك مْلَك قلبها\n\nشاف فيها تالف.. وهي تبسماتلو.. زير على يد تالا لي وسط يديه.. ورجعلها الابتسامة.. قلب وجهو كيكح وعطس.. وحك نيفو..طلبات من تيكا يخرج وحطاتلها عشوب جداد تحت رجليها وتحت يديها وفجبهتها وتحت ركابيها.. جمعاتهوملها بطروفة دالثوب ورجعاتلها حوايجها وغطاتها.. وشدات مهراز صغير قدامها كدق فيه.. وهو غير كيشوف فيها.. دقاتو مزيااااان وخلطاتو فواحد لقريعة دلخشب صغيرة.. وحركاتو مزيان ومداتولو وفهماتو بيديها بلي يشربو على حساب صدرو.. شدو منها وهبط عليه.. جاه قبيييييح وخيب سيفتو بزز باش هبطو.. رجعلها القرعة وشكرها وهو كيمسح ففمو كاره المذاق لط ففمو.. شداتها منو وجمعات شغالاتها وناضت خارجة.. وغير خرجات دخل تيكا حطلو طبسيل فيه الماكلة وخرج..\n\nشاف فداك الطبسيل وقلب وجهو شاف فيها.. وحط يدو على شعرها كيلعب فيه.. ومشا بالو مع كلام الحكيمة.. تبسم على هضرتها.. وهز يدها باسها.. فرحان حيث عرف بلي كاين أمل تشافى.. وعاد كلام الحكيمة لي خلا قلبو يفرح بلا هواه.. ولكن دغيا عقد حجبانو.. كيفاش عرفات!! كي دارت!!.. تعجب ورجع بالو للبارح.. \n\nكان فوق منها.. يديه مكالي بيهم فوق منها وفمو فعنقها وكيحك جسمو السخون على جسمها البارد.. كيفرق قبلات على دورة عنقها وتحت وذنيها وطالع مع وجهها.. شحال وهو غير فقبلاتو معاها من الفوق وحاكمها تحتو باش تسخن.. حس بذاتو كلها سخنات.. وكيزييييد يلصق فيها ويتحك معاها باش يوصلها ديك الحرارة.. قلبو كيزدح.. وعينيه مغمضين.. كانت بين يديه ولكن ما فرحانش.. كان كيقبلها ولكن ما قدرش يستمتع بحلاوة قبلاتو ليها.. حيث واخة عارف لي كيديرو خوفا عليها ولكن ما قادرش يسكت جانب فيه لي كيقولو بلي هادشي غلط.. وغلط كبييييييير.. هبط مع عنقها بقبلاتو البطيئة.. حتا قرب للشقة دصدرها وبغى ينزل اكثر وهو يوقف..هز راسو شاف فوجهها.. عنقها حمار بقبلاتو ليها.. وحنوكها حتا هما.. اما حتا فمها ما باسهاش فيه بزاف.. حيث شي حاجة كتجرو وتبعدو.. شاف فحالتها وهو مزال فوق منها.. شنو كيدير؟؟.. فين ايوصل؟؟.. فين غادي!!!!.. تنهد بحررررقة وغمض عينيه وحط جبهتو على جبهتها وانفاسو سخونة كضرب فيها..وقلبو كيضرب بقوة.. زير على فمو بقوة وحس بشي حاجة فزكات عينيه.. كانو زوج دمعات لي هبطو على وجهها كينقطو.. وبصوت مبحوح ونبرة منغنغة نطق.. \n\nبراء :ما نقدرش.. ما نقدرش.. سمحيلي.. ما نقدرش.. (حط يدو على خدها وجبهتو مزالة على جبهتها) عافاك اتالاسين.. فيقي عافاك احبيبة.. ما نقدرش بلا بيك.. وما نقدرش نقيسك بلا خاطرك.. عافاك فيقي..\n\nحط فمو على جبهتها وبقى كما هو.. وحاس بدموعو مزالين باغيين يهبطو.. وشحال من وحدة نزلات بلا شوارو.. تنهد بحرقة وخشا راسو فعنقها ودور يدو عليها معنقها وزير عليها بالجههههههد.. وكيحك رجليه مع رجليها باش تسخن ذاتهاَ..\n\nتنهد وهو كينفض راسو من افكار البارح.. صافي خاصو ينسى ديك الليلة المشؤومة.. واخة عارفها عمرها تنسى.. ولكن ما باغيش يعقل عليها.. ما باغيش أول ليلة ليه معاها يتذكرها بهاد السوء.. حاول يركز غير على الحاجة لي تفرحو هاد الساعة.. وحقق فوجهها.. يديه كتلعب بصبعان يديها.. واليد الثانية فشعرها.. وسااااااارح وهااايم فيها.. حتا حس بصبعانها تحركو وسط يدو وهو يقفز فبلاصتو.. تجلس عليه كيشوف فيديها ويرجع يشوف فوجهها وابتسامة عريييضة بانت على وجهو.. \n\n🍃🍃🍃🍃\n\nدخلات فلعشية.. كانت عاد راجعة من الخدمة.. دخلات مع باب الصالة.. وهي توقف متفاجئة.. كدور عينيها..هنية لي مجبدة فوق السداري وعينيها حووومر ووجهها ايطرطق.. وحسن لي جالس شاد راسو.. جهاد وجواد لي تالفين ما عرفو فيمن يشدو.. ورقية لي جالسة فوق كرسيها المتحرك وحاطة راسها بين يديها وكتديه وتجيبو وعقلها ايخرج.. \n\nرقية:وليداتي ترشوووو اربييييي.. واحد مور واحد .. ما بقاو لا لوالا لا توالا.. لا لي ولدتو لا لي ربيتو اههئ اههئ.. فيييينكم اولادي فينكم.. مشاااو لكبادي ديالي مشاااااو و ترزيت فيهم.. ترشوووو.. ترشوووو اربي ياااااا ربي اههئ اههئ \n\nتخلعات من ديك الحالة.. تقول داخلة للدار لجنازة.. ما فهمات حتا لعبة.. طيحات صاكها من يديها ودخلات كتسول شنو واقع ووجهها هرب منو الدم.. \n\nرؤيا :شني واقع!!! يما.. شني كاين.. عزيزة شني واقع!!! فهموني.. شني واقع؟؟ \n\nجواد:(قرب حط يدو على كتافها كيجلسها) الواليدة جلسي هو اللول.. \n\nرؤيا :شني كاين؟؟ \n\nجواد:جلسي بعدا الواليدة ونقولك\n\nرؤيا :(تنترات منو) طلق مني.. شني كاااااين.. هضرو.. شني واقع؟؟؟ \n\nهنية:مشاااات بنتي مشااات اههئ اههئ.. \n\nرقية:مشا الغنضور وتبعاتو النوارة اههئ اههئ.. ولادي خواو عليا.. كون غير مت وما عشتش لهاد النهار.. كون غيييير مت اسيدي ياااا ربي\n\nرؤيا :(تهز قلبها) علامن كتهضرو\n\nجهاد:الواليدة جلسي\n\nرؤيا :ما انجلسشيييييي.. هضر نتينا وياه.. شني كاين.. فاين هي ختكم؟؟؟ هاااا.. فاين هي بنتي!!! \n\nجواد:(سخط) بفففففففف..بنتك سيفطها باها لشي قنت هي وجدااااا.. هزاتها الطيارة ومااا عرفناه فين ايحطها.. \n\nبلقات عينيه فيه.. وجمدات فبلاصتها كترمش.. قلبها تهز وتحط.. غير سمعاتو قال هي وجدة فهمات لبلان.. اكيد عرف.. ما كاين حتا شي تفسير اخر من غير هذا.. تشللات فبلاصتها حتا بغات طيحلهم وهما يشدوها ولادها وجلسوها.. \n\nغير ولادها لي دارو بيها.. اما حتا لوخرين فبرااااسهم مكويين ومحروقين وخاصهم لي يواسيهم.. جلسات فبلاصتها فشلااانة.. يديها ما بقاتش كتهزها.. وولادها دايرين بيها وتحد حاني عند رجليها وواحد واقف فوق راسها.. وهي ما كتجاوب حد.. شمن لعنة هادي صابتهم.. ولادها واحد من مور واحد كيتسل من وسطهم.. مصيبة ونزلات على راسهم وفرتكاتلهم الشمل فمرة.. هما كيهضرو معاها وهي ما كتهضر ما كتكلم.. حتا تكون كتسمعهم ولا مسوقالهم.. \n\nوعلى غفلة شافت فجواد لي حاني عند رجليها بنظرة قاااصحة وفنفس الوقت عينيها مغرغرين..\n\nرؤيا :فاين هو!!! \n\nجواد:الواليدة..نعلي الشيطان\n\nرؤيا :قلتلكم فاين هو؟؟؟ \n\nجهاد:عافاك الواليدة.. خليه غير حتا يتهدن\n\nرؤيا :فااااااين هو؟؟؟ \n\nجهاد :بفففففففف\n\nتنترات منهم وناضت وقفات ما كتشوفش قدامها.. بغاو يتبعوها عرفوها ما اتشدش ليهم.. وخلاوها تمشي وجلسو بزوجهم كيسوطو ويشوفو فهاد الحالة لي هما فيها.. \n\nوصلات لباب البيرو ديالو ودفعات الباب بالجهد حتا تزدحات مع الحيط.. ودخلات كتنهج.. الضبابة نازلالها على عينيها.. حاسة برجليها بزز باش هازينها وفنفس الوقت باغة طرطق فيه.. \n\nمع الزدحة دالباب مع قلب وجهو هو لجيهتها من بعد ما كان جالس فوق الكرسي دبيروه.. حط رجل ثانيها على ركبتو وموكي راسو لور ومغمض عينيه وساقر.. خنزر فيها وقصح فيها الشوفة.. وهي كتشوف فيه ساااااخطة كثر منو.. وقفات حدا البيرو وضربات بيديها بزوج فوقو وعينيها فعينيه حووووومر ايطرطقو والدمعة على طرف عينيها... \n\nرؤيا :(بحدة) فاين ديتيلي بنتي؟؟؟ \n\nزفر ساخط.. وشاف فيها مخنزر.. ما عجباتوش نبرتها فالهضرة.. زير على القبضة ديالو وهضر تحت سنانو.. اصلا هو شاعل وما ناقصش لي يزيد عليه...\n\nفراس:خرجي بحالك\n\nرؤيا :(ضربات على البيرو وهي كتغوت) قلتلااااااك فاااين بنتي... فااااين صردتييييها هضر.. فاااين هي بنتييييييييي\n\nخدا نفس طويييييييييل كاتم غضبو فيه.. وشاف فعينيها بغضب وعينيه جمرة وشااااعلة.. \n\nفراس:(بكلمات متقطعة) خرجي ارؤيا.. خرجي فحالك\n\nرؤيا :(نزلو دموعهاه) وااااااا فاين ديتيلي بنتيييييييي اههئ اههئ بغييييييت بنتيييييي\n\nنضرب على البيرو حتا تهز وهو مزال جالس وغوت فوجهها حتا قفزات... \n\nفراس:ما تغوتيييييييييييييش 😡... خرجي فحااااااالك..\n\nرؤيا :(حمرات فيه) ما خارجااااااش.. جيبلي بنتي... بغيت بنتي.. جييييبلي بنتي\n\nوقف متقابل معاها وبيناتهم البيرو.. هو مكالي فوقو بيديه وهي كذلك.. وبزوجهم ايطرطقو فبعضهم..\n\nفراس:بنتك نسااايها.. محيها من بااالك.. ما بقات كتربطنا بيها حتا حاجة\n\nرؤيا :بنتييييي هاديك سمعتيني.. الا نتينا ما بقاتشي رابطاك بيها شي حاجة انا هاديك راها كبدتي.. اتجييييبلي بنتي ولا ما اعجبك حااال افراس... فرقتيني على لول وجات نوبتها هي.. سكت المرة اللولة هاد المرة ما انسكتشي..\n\nفراس: قلت لي عندي.. وسدينا\n\nجلس فبلاصتو ورجع عطاها بالظهر مخنزر.. جر الكول ديال ااسوميج فكو على عنقو حيث تخنق.. وهي كتشوف فيه مزيرة على فمها ودموعها مسرسربين كيسيلو قطرة قطرة.. سكتات شحال كتشوف فيه وفلخر نطقات بصوت هادئ عكس العافية لي حارقاها فقلبها..\n\nرؤيا :عرفتيها شني عملات ياك؟؟.. عرفتيها بلي هي ويماك لي مور زواج براء وتالاسين\n\nمع كملات جملتها مع دار شاف فيها.. بنظرة مصدومة وفنفس الوقت كتخلع.. مخرج فيها عينيه.. وعنقو كيبري بلعرق.. طلعها وهبطها.. وحط قبضتو على البيرو وهو هاز راسو فيها مصغر عينيه..\n\nفراس:كنتي عارفة؟؟\n\nرؤيا :(بتحدي) اه كنت عارفة.. كنت عارفة وساكتة.. عارفة وخبيت عليك.. عارفة وما قلتلكشي.. شني اتعمل!!! اتنفيني حتا يانا.. اتجري عليا!!! جري عليا يله... شكتسنا..\n\nزير على فكو بقوة حتا بانت العضمة ديالو خارجة.. عينيه جمرة.. وحجبانو تلاقاو ما بغاو يتفرقو.. وعروقو تنفخو لدرجة تحسببهم من بلاصتك.. شعل شعلة وحدة.. بغى يطرطق.. حس بكلشي شامتو.. وهو الحاجة الوحيدة لي كتعصبوووووو وما يقدرش يسرطها هي الشمتة ولا يكذب عليه شي حد... ما كيحملهااااااش.. اما هي فواقفة فمكانها.. دموعها سايلين وهي جامدة.. وعينيها كيشوفو فيه بتحدي.. وصدرها طالع هابط كتنهج..\n\nفراس: من فوقاش! \n\nرؤيا :من شحااااال هادي.. صاااافي.. من شحااال هادي.. يله وريني شني اتعمل.. \n\nطلعها وهبطها بنظرة قبيحة.. قاصحة.. وشاف فعينيها وساااااااكت.. بحال الا كيقوليها ياااا خسااااارة.. طحتيلي من عيني.. ديك الشوفة واخة قصحااااتها وما حملاتوووش يشوف فيها هاكاك.. تنساتها.. لي هامها هي بنتها فهاد الساعة... وكلشي تعمات عليه.. \n\nفراس: كلكم طينة وحدة.. لكذوب كيمشيلكم فالدم\n\nرؤيا : ونتينا من يوووم يومك ما كتسمع لحد.. ونتينا لي كتخليني نكذب عليك... على هادشي كذبت عليك يانا.. على هادشي بالذااااات ما قلتلكشي.. حيث خايفة على ولاادي.. خايفة على بنتي منك.. ولي خفت منو طحت فييييييه.. سكت وكمدتها حيث عارفاك وحافظاك.. وفكل مرة كتبثلي بلي نتينا هو نتينا وعممممرك تبدل.. \n\nشاف فيها مطولا ساكت وفلخر خسر عليها زوج كلمات... \n\nفراس :طحتي من عيني\n\nشافت فيه بصدمة حاولات تخفيها.. قصحها بديك الكلمة.. واخة ما بغاتش تبين.. سرطاتها وسكتات.. وحاولات ما تسوقش ليه.. \n\nرؤيا :بغيت بنتي\n\nفراس: بنتك سيفطتها تربى..\n\nرؤيا :(دارت وقفات قدامو) قلتلك بغييييت بنتي.. واش ما كتحسشيييييي.. ما كيحرقكشي قلبك على ولااادك اههئ اههئ.. \n\nفراس:(وقف وشاف فيها بغضب) من الاحسن تحيدي من قدامي هاد الساعة.. حيث انا داااير بحساب العشرة لي بيناتنا وما باغيش نغلط فيك.. ماشي بحالك نتي لي ما درتيييش بحسابها وغذرتيني.. عااارفاني.. وعااارفة مزيااااااان بلي لكذوووووب عندي خط حمممممر.. واليوم نتي تعديتيه.. \n\nرؤيا :على ولاااادي ندوز فييييك وفغيرك.. ما فكرتيييشي فيا فاش صردتيها بلا خباري.. ما عملتيييشي حساب لحرقتي على بنتي اههئ اههئ.. ما عملتي حسااااب لحد.. وحتااااا يانا من هنا لفوق ما انفكر لا فيك لا فغيرك.. بغييييت ولادي والباقي ما سوقيييشي فيه انهنههئ اههئ نتينا ويمااااك خرجتو علينا... هي كتخروض فقنت ونتينا كتشتت فولادي فقنت.. هي بداااات ونتينا كتكمل.. اههئ اههئ بااااغييين تحمقوووني.. نخرج فالصباح نرجع ما نجبرشي بنتي.. ما نعرفشي حتاااااا فاين هي اههئ اههئ واش باغي تحمقني غير قوووول\n\nشاف فيها مطولا.. من هضرتها كاملة عقل غير على ديك الجملة لولة لي قصحاااتو كثر حتا هو.. هز راسو وشاف فيها بنظرة معاتبة ونطق بنبرة هادئة.. \n\nفراس:دوزي فيا وفغيري!!! هذا ما نسوى عندك!! \n\nرؤيا :(بلا ما تفكر) ما بقى كيهمنييييي حد.. بغيت بنتي وبسسسس.. الا بنتي افراااااااس.. الا بيسان..براء سكت حيث كيبقى رااااجل.. قاد براااسو.. موالف عايش بوووحدو.. ولكن بنتي لااااااااا.. بنتي عمرها خرجات من تحت جنااااحي اههئ اههئ جيتي نتينا خديتيها مني.. بشمن حققققق.. شكون عطاهلك..\n\nشاف فيها كأنه كيعاتبها بعينيه.. كلامها قصحو.. ولكن عذرها.. عارفها كتهضر غير من حرقتها.. ولكن مزال ما تسرطاتلو بلي خبات عليه حاجة فحال هادي.. كلشي رجع كيبانلو ظلام.. ويا حسرة هي اكثر وحدة عارفاه شحال كيمقت ويكره لكذوب.. حط يديه فجيابو.. طلعها وهبطها.. وداز فيها وخلاها واقفة مخرجة عينيها فبلاصتها.. ولكن قبل ما يزيد خطوة شداتو هي من دراعو حتا غرزات ضفارها فيه ووقفات قدامو كتنهج.. \n\nرؤيا :قلتلك بنتي.. جيبلي بنتي.. ولا قولي فاين هي؟ \n\nشدلها يديها وزولها وزير عليها وعينيه فعينيها قريب لوجهها.. \n\nفراس :وانا هضرت وساليت.. بنتك دارت الذنب تستاهل لعقوبة.. وما باغيش نزيد عليك حيث لي فيك يكفيك.. اما كون تحاسبت معاك على هاد الفعلة.. وما انديش عليك دابا.. وانحسب راسي ما سمعت واااالو من هاد الهضرة.. واندير بحساب حرقتك على بنتك.. \n\nرؤيا :(كتبكي) غير حاسبني.. حاسبني وصردني عند بنتي حتا يانا اههئ اههئ بغيت بنتي افراس حرام عليك\n\nفراس:بنتك ما انرجعهاش دابا\n\nداز فيها بغا يمشي وهي تشنق عليه من الكول مخرجة عينيها.. صعرات.. كتبكي وتغوت.. وشالها راجع لور وشعرها خرج منو.. \n\nرؤيا :اترجعهااااااا.. اترججعلي بنتي اههئ اههئ وا بغيت بنتي اعباااااااااد الله.. بغيت بنتيييييي.. اترجعلي بنتي ولا ما ايعجبك حااااااال انهنههئ اههئ\n\nفراس:(زفر ساخط) رؤيا حيدي من قدامي حسن ليك\n\nرؤيا :ما انزولللللللشيييي.. جيبلي بنتي.. جيبلي بنتي ولا انعمل شي مصيييييبة فراسي.. \n\nفراس: قلتلللللللك حييييدي من قداااامي\n\nرؤيا :(زيرات عليه كثر كتغوت) واااااا بغييييت بنتيييي.. اننندمك.. سمعتيني.. جيبلي بنتي ولا اندددددددمك\n\nغوت وهز يدو حتاااااا لسماء وبغا ينزل عليها.. يله قرب لوجهها وهو يزير يدو عندو.. وخرج عينيه فيها سااااااخط.. هو كان شاعل وزادت شعلاتو بهضرتها وغواتها.. وبلاااا الفعلة لي دارت وما بغاتش تهضملو.. وهي قطعات الحس مبرققة فيه عينيها ومغمضة عينيها كانت كتسنا الدقة..\n\n🍃🍃🍃🍃\n\nوصل الليل.. هي ما فاقت.. وهو مزال ما تحرك من حداها.. النهار وما طال وهو قانت حداها.. كينوض يصلي ويرجع.. والحكيمة مرة مرة كترجع طل عليها.. و\n\nكان جالس.. قنديل شاعل حداهم.. وهو جالس حداها كيتسنا جواب من صحاب لبروجرام من بعد ما صردلهم رسالة بلي وقع.. سمع صوت أنين جاي من جيهتها.. ودار بالزربة لعندها.. واللهفة باينة فعينيه.. شافها كتحرك عينيها وحجبانها.. وقرب شد يديها وحط يدو على راسها..\n\nبراء :تالا.. حبيبة.. فقتي.. كتسمعيني.. حلي عينيك\n\nحلات عينيها بشوية ورجعات سداتهم.. وكتحرك صبعانها بالثقااااالة.. وهو غير شافها فتحات عينيها وهو يتبسم حتاااا بان الصف دسنانو كااااامل وحنا باسها من جبهتها بقووووووووة خلاهالها مطبعة حمراء فجبهتها وبعد كيضحك.. \n\nبراء :الحمدلله.. على سلامتك..\n\nتالاسين :(لسان ثقيل) الما.. الما\n\nبراء :تشربي\n\nغمضات عينيها وفتحاتهم كاجابة وهي كتحرك شفايفها الناشفين بشوية.. حاسة بحلقها نااااااشف وفمها لاصق بقوة لعطش.. هو بعد وعينيه ما فرقوهاش وجر الصاكادو كيجبد منو قرعة دالماء لي جايبين منهم بالزااايد هما وأكلات معلبة.. رجع قرب وهزلها راسها جلسها كيشربها بشوية وهي هبطات على النص فالقرعة بقوة لعطش لي فيها.. وبزز باش كتحرك راسها فشلانة.. رجع نعسها وشد يديها بين يديه.. \n\nبراء :كي كتحسي براسك.. مزيانة دابا!! فيك البرد.. مزال فيك لعطش.. \n\nحركات راسها بلا بشوية.. لسانها ما مطوعهاش باش تهضر.. وبزز باش كتفتح عينيها.. وهو فوق راسها بغى يطير بالفرحة.. عاد ارتاح ورجعات فيه الروح.. \n\nبراء :هانا جاي\n\nتم نايض ورجع حنا وباسها من خدها وخلاها غير كتشوف.. ما عندها الجهد لا لي تهضر لا تحرك.. حدها شافت فيه.. بانلها كيضحك فوجهها ودوز يدو على شعرها بعدو على جبهتها بكفو.. \n\nبراء :شكرا.. حيث رجعتيلي\n\nتبسم وناض خرج.. وخلاها كترمشوتستعقل شنو وقع.. وبشوية بشوية بدات تفكر شنو وقعلها وكيفاش طاحت فالماء ومن بعد ما بقات عقلات على والو.. حتا تم داخل وموراه الحكيمة وتيكا.. لي داخلة وكتشوف فيها مبسمة.. \n\nبراء :ها هي.. فاقت\n\nجلس عند راسها فرحاااان.. وجلسات الحكيمة عند رجليها كتفحصها..وتيكا واقف.. وهي غير ساكتة وكتشوف بعينيها.. ما قادرة دير حتا حركة.. \n\nتيكا:على سلامتها\n\nبراء :(بفرحة) الله يسلمك\n\nفحصاتها ورجعات لور.. هزات راسها فيه وفيها.. وشافت فبراء وابتسامة كتخليك ترتاااااحي مرسومة على وجهها.. حركاتلو راسها بمعنى بلي راها تحسنات.. وزولاتلها لعشوب من رجليها ودارتلها واحد جديد وجمعاتولها..وبدات تهضر.. \n\nتيكا:قالتلك.. بلي دابا فاتها الحال.. انزيدو نتبعولها العلاج شي ثلاث أيام أخرى باش تولي حسن.. واتعطيك واحد لعشوب تشربهم.. حتا تاكل وتسيفطهملها وشربهوملها.. والله يشافيها ويخليكم لبعضكم.. \n\nبراء :(شاف فالحكيمة) شكرا بزاااااف\n\nتبسمات.. وناضت جمعات شغلها وهزات راسها وخرجات.. وتبعها تيكا وخلاهم يرتاحو.. وهو جالس عند راسها مكالي بيديه لي كتلعب فشعره ويديها فيديه كيلعب بصبعانها.. وهي غير ساقرة وكتصنت على جنابها.. بحال شي مصرفقة.. مزالة تالفة.. \n\nبراء : بغيتي تمشي وتخليني..\n\nهزات عينيها ذبلانين فيه.. لقاتو مبسم وكيشرف فعينيها ويلعب بشعرها.. غير شافت فيه هبط لمستواها وقرب لوذنيها.. \n\nبراء :بلحق انا ما نخليكش..\n\nكانت فشلانة وزاد فشلها بكلامو.. غمضات عينيها وهي كتسمع همسو فوذنيها.. خلا قلبها يترعد.. بعد شوية وفتحات عينيها كتشوف فيه.. وهو عينيه كيوصلو شلااااا كلام وكلام.. سرطات الريق لي مزال ناشف.. وبصوت مبحوووح بزز باش خرجات وكيتسمع بصعوبة..\n\nتالاسين :شحال وانا ناعسة؟\n\nبراء :من البارح..\n\nتالاسين :شني وقعلي.. عاقلة على راسي طحت فالماء ومن موراها والو\n\nبراء :نساي عليك لي وقع.. المهم هو دابا فتحتي عينيك.. (سكت ورجع كمل) خلعتيني عليك..\n\nسمع شي صوت على برا كيحنحن وهو لي قاطعهم.. عطاه الاذن باش يدخل.. كان تيكا لي جايب ليها الماكلة والدواء.. شكرو ورجع خرج وهو تقابل معاها..\n\nبراء :تجلسي تاكلي\n\nتالاسين :ما قاداشي\n\nبراء :انا انوكلك.. غير خليك\n\nهزلها راسها شوية بلفراش.. وتجلس قدامها مربع رجليه.. وبدا كيوكلها بشوية عليها.. كانت ماكلتها ثقيلة ومع المرض زاااادت ثقالت.. ما كتمضغ على ساعة.. وهو عااطيها الكانة والخاطر وغير كيشوف فيها ومبسم.. وهي كتدور فعينيها ما قاداش تشوف فيه.. \n\nوكلها.. شربها دواها.. وقادها فبلاصتها.. وتنهد وهو كيشوف فيها.. \n\nبراء :علاش تحركتي من بلاصتك؟ علاش ما كتسمعيش الهضرة.. ياك قلتلك خليك واقفة حدا تيكا.. ديما ما كتسمعيليش الهضرة وما كتجيبيها غير فراسك.. كون دابا وقعاتلك شي حاجة.. شنو ندير انا؟ \n\nتالاسين:(حنحنات كتسرح صوتها) كان الثلج كيتشق.. كنتي اتغراق؟\n\nبراء :(صغر عينيه فيها) ولا غراقيت.. شنو!! خفتي عليا؟؟\n\nتالاسين :(كدور فعينيها) خفت على راسي.. انبقى فهاد لخلا بوحدي\n\nبراء :غير على هادشي.. مأكدة!! \n\nتالاسين :(كتهرب) فيا النعاس\n\nبراء :(عاق بيها وخلاها بخاطرها) ما عييتيش من النعاس..\n\nسكتات كتشوف فيه حيث بصح حاسة بجنابها ضارينها بالنعاس.. \n\nتالاسين :بغيت نصلي\n\nبراء :واخة.. انجيبلك تيممة صلي ونتي جالسة\n\nناض جابهالها.. عاونها جلسات شوية.. تيممات وبدا كتصلي ما فاتها.. ومشا هو كيشوف واش وصلاتو شي رسالة.. لقى الشبكة ضعييييفة.. وتيلي بدا يديشارجا.. جبد باطري وبرونشاه مع تيلي وخلاه كيتشارجا حتا تقاد الشبكة..وبقى جالس حاضيها وكيخمم.. وكيحمد الله وشكرو حيث ناضت على خير وبيخير.. حتا بدا كيتفوه.. عيااااا وبزاف.. مع ما نعسش ليلة كاااااملة.. غير سالات من صلاتها ناض هو كيقاد بلاصتو حداها وتجبد.. وهي كتشوف فيه وساقرة.. \n\nنعس حاط يدو تحت راسو وعينيه فالسقف.. تنهد.. عاد ارتاح ويقدر ينعس.. وفجأة دار يشوف جيهتها لقاها كتشوف فيه ومبسمة.. غير دار وهي تفزع وتوترات وبدات غير كترمش.. تبسم هو ابتسامة جانبية ودار على جنبو تقابل معاها.. \n\nبراء :توحشتك\n\nطلعات معاها واااحد التزنيكة.. خلات حنوكها يحمارو فلبلاصة.. ما عرفت تهز راسها ولا تحطو.. تلفها كاع.. وبقات غير جامدة فبلاصتها.. وبجوجهم عاطيين لبعضهم بلوجه ناعسين على جنابهم..\n\nبقات غير جامدة فبلاصتها.. وبجوجهم عاطيين لبعضهم بلوجه ناعسين على جنابهم..\n\nبراء :توحشت نشوف عينيك مفتوحين.. توحشت نشوفك كترمشي.. توحشت نسمع صوتك.. توحشت نشوف حنوكك حومر بحال دابا.. (تنهد) ما تعاوديهاش.. قتليني وما تخلينيش نتخلع عليك بحال هاكة..\n\nتالاسين : وعلاش انا طحت بخاطري\n\nبراء :نتي راسك قااصح وما كتسمعيش.. كيبانلي نربطك فهاد البيت ونتهنا.. ندمتيني لي جبتك معايا كاع\n\nتالاسين :(عقدات حجبانها) حتا حد ما بزز عليك.. نتينا قلتي ما تجيشي بلا بيا.. شني انعملك.. بنادم كي عامل.. تربطني!!! بهيمة ديالك انا!!!\n\nبراء :(ضحك بعياء وبالثقااالة) هههه.. فليفلة ناضت عاود.. على سلامتك هههه\n\nتالاسين :علاش نتينا كتخلي شي حد يمرض ولا يموت فخاطرو!!!\n\nبراء :خلي عليك الموت.. ما تجبديهش على فمك\n\nتالاسين : راه كلنا انموتو شي نهار.. الموت علينا حق.. وانا ما كنخافشي من الموت\n\nبراء : بلحق انا كنخاف منها.. كنخاف منها تديك مني\n\nتالاسين :عمر واحد انعيشوه.. وما عرفنا أجلنا فوقاش يتحد\n\nبراء :عرفتي شنو.. بدلي الموضوع حسن.. \n\nتالاسين :لي بغيتي.. (حكات عنقها) اووف.. عنقي ضارني.. \n\nبراء :غير بالنعاس يمكن\n\nتالاسين :لا ماشي .. حاسة بيه مضبور.. فحال الا كيوزوز\n\nبراء :(برق عينيه وسرط ريقو) احححم.. يمكن تجرح فاش طحتي ولا غير فحال هاكة.. مهم نعسي نتي وارتاحي.. \n\nتقلب على ظهرو كيشوف فالسقف.. والصهدة طلعات معاه.. فاش كيتفكر شنو دارلها.. الا عرفات اتنوض عليه لعجاجة وسط الثلج.. وهي استغربات من جوابو.. حيث زرب عليها.. وحسات بيه فحال الا كيهرب من شي حاجة.. رجعات نفضات دوك الافكار من بالها.. وغمضات عينيها باغة تنعس.. \n\n🍂🍂🍂🍂\n\nزير على القبضة ديالو بقوة.. وجرها عندو.. وهي طلقات من كول قميجتو ومبلقة عينيها فيه مصدومة.. \n\nرؤيا :باغي ضربني!!!! \n\nفراس:(هز صبعو) ما دووووووريش بيا.. فرقيني هاد الساعة\n\nتنتر من حداها وتم خارج.. وخلاها هي واقفة مرعودة فبلاصتها.. فشلو عليها رجليها وجات جالسة فوق الكرسي ديالو.. وترخات حاطة يديها على البيرو مربعاهم وجبهتها عليهم.. كتبكي وتعض على فمها باش ما تغوتش.. حاسة بقلبها كيتعصصصصصر.. حتا حسات بشي يدين عنقوها.. وهزات راسها فيه.. لقاتو حسن لي دمعتو واقفة فطرف عينيه.. غير شافتو وهي تلاح عليه معنقاه.. \n\nرؤيا :خدااااالي بنتي ابابا اههئ اههئ.. خدالي بنتي.. ولدك خداهالي اههئ اعنععععع اههئ \n\nحسن:(كيمسح على راسها) دابا ترجع.. غير خليه يتهدن.. راه معصب.. وهي غلطاااات ابنتي.. (زير على فمو بغضب) ولكن اللومة ماشي عليها.. اللومة على لي حرشااااتها.. كبرات وشرفات وفعايلها مزالين هما هما.. \n\nرؤيا :بغيت بنتي أبابا اههئ اههئ.. ما بغيت والو.. قولو يجيبهالي\n\nحسن:صافي ابنتي.. سكتي من لبكى.. خليه يتهدن ونهضرو معاه.. لبكى ما عندو باش ينفعك.. هو باغي غير يربيها باش ما تعاوداشي.. وباش تحس بلي عملات\n\nداز عليهم داك النهار كحل فالدار.. كلشي عاطيها لبكى ونحيط.. وكلها مقنت فشي قنت بوحدو وكيخمم.. حد ما كيهضر مع حد.. وحتا الماكلة كلشي قاطعها.. ما بقات عندهم گانة لحتا حاجة.. وكلشي مهموم وكطفكر فهاد لحريرة لي طاحو فيها.. \n\n🍂🍂🍂🍂\n\nصباح عليها الصباح.. وناضت حلات عينيها كتكسل بشوية وجنابها ضارينها.. شافت حداها ما لقاتوش.. وناضت تجلسات حاسة براسها ثقييييل عليها.. وعينيها منفوخين.. وكلها مدكدكة..وغير كتكح.. حطات يديها على جناب الكول دالكبوط لي لابسة كتبعدو على عنقها.. حيث حاسة بالضبرة.. ومع دالصوف قنطها.. ناضت كتحرك بشوية وبالثقالة وبزز باش كتهز رجليها.. دفعات طوبة دالثلج قدام الباب سداتو باش ما يدخل حد.. حيث الباب اصلا صغيرة وحتا كيحنيو عاد كيدخلو منها.. وناضت جبدات حوايجها باش تبدل.. ومناديل معطرة تمسح بيهم حيث قنطات من راسها.. وطبعا ما تقدرش دوش دابا.. قلعات من الفوق وخلات حوايجها لتحت.. ما قدراتش تحيد كلشي فخطرة.. مسحات جنابها بدوك لمنادل.. وغير جات تدوزهم على عنقها وهي تحس بيه تشوط وكيضرها.. ومدات يديها جبدات مراية صغيرة جايباها معاها.. وحطاتها قبالة عنقها.. وهي تبهض.. تخلعات من شوفة عينيها.. عنقها وكتافها كللللللللهم طبايع زورق وحومر.. مزوقين تزواااااق.. ما فهمات والو شنو هادشي.. منين جاها.. هادو ماشي جراحي ديال طيحة.. وماشي قمشاااات.. تخلعات دبصح.. وهي كتشوف ذاتها كلها مزوقة.. \n\nتالاسين :اواعدي.. شني هادشي.. منين جاني.. هيييييييه اواعدي شني هاد لعجب.. \n\nسمعات صوتو عند الباب وهي تطيح لمراية من يديها مفافية.. كانت مخلوعة وزاد قفزها هو.. \n\nبراء :تالا.. نقدر ندخل؟\n\nتالاسين :لا.. خليك.. ما دخلشي دابا\n\nبراء :اوك\n\nحطات ديك لمراية.. وبدات تلبس حوايجها.. نقات حالتها حتا من لتحت وبدلات حوايجها.. وهي عقلها مع هادشي لي شافت.. جاوها فحال شكل البوسات.. حيث ديجا طايحة فشي تصاور فحال هكاك.. ولكن منين ايجيوها.. وكتحاول تنفض هاد الفكرة من بالها ولكن وااالو.. غير هي لي لصقات فبالها وتشوش عقلها.. \n\nلبسات وسالات وجمعات روينتها.. وبعدات ديك الطوبية من الباب.. وهو يتم داخل.. كالعادة مبسم.. وعلاش ما يضحكش وهو كيشوفها ناضت صحة سلام الحمدلله... \n\nبراء :صباح الخير \n\nتالاسين :(عاقداهم كتخمم) صباح النور\n\nبراء :كيصبحتي\n\nتالاسين :الحمدلله..(حطات يديها على فمها كتسعل) واخة حاسة بذاتي كلها مدكدكة\n\nبراء :دابا يفوتك.. ضروري تحسي بشوية دلعيا\n\nتالاسين :امممم \n\nبراء :فطرتي؟\n\nسولها واش فطرتي حيث كيفطرو بصندويتشات باردة ومغلفة جايبينها معاهم وعصائر معلبة.. وهي كتجاوبو بلا ما تشوف فيه.. وحانية راسها كتقاد فحوايجها.. \n\nتالاسين :مزال\n\nبراء: مالكي!!!! \n\nتالاسين :والو\n\nبراء :مأكدة؟؟؟\n\nتالاسين :اه\n\nبراء :اوك.. وا فطري\n\nتالاسين :واخة\n\nهز حاجبو باستغراب فيها.. حس بيها ماشي هي هاديك.. جوابها ناقص.. وما شافتش فيه فمرة.. بلا حجبانها المعقودين ونبرتها لغريبة.. قال يمكن غير حيث عاد فاقت من النعاس.. وتم خارج مخليها براحتها.. ويشوف شغلو شوية حيث هادي يوماين ما ضرب فيه الضربة.. وعاد هما ما جايينش يتفيكو.. ضروري خاصو ما يعطي للناس لي مسيفطينهم..كلات هي علاش قدات.. وشربات من الدواء لي خلاتلها الحكيمة.. وصلات صلاتها.. وتكبطات مزياااااااان وخرجات يضربها لهواء شوية.. ومع خرجات مع دارو بيها من كل جهة فرحااانين بيها.. ما كتفهمش شنو كيقولو ولكن باااين المعنى وهي غير كتحرك فراسها وتبسم.. واخة كان مزال باين فيها لعيا.. ولي دازت من حداه كيشدها بالهضرة حتا وصلات حداه وهو عاطيها بالظهر وجالس مع تيكا.. لي كان كيهضر غير شافها وهو يسكت وهز راسو فيها مبسم.. لاحظ براء فين كيشوف ودار حتا هو.. وهي تبانلو واقفة موراه تبسمات لتيكا وشدات بلاصة حداهم.. \n\nتالاسين :السلام\n\nبراء :علاش خرجتي من بيتك.. مزال خاصك ترتاحي\n\nتالاسين :تخنقت تما.. وحرقوني جنابي بالنعاس.. \n\nبراء :واخة هكاك البرد ايفرعك\n\nتالاسين :ما ايوقعلي والو\n\nبراء :هاد ما ايوقعلي والو حفظناها وديما كيوقع\n\nتيكا :مرحبا بيك بيناتنا مرة أخرى.. خلعتينا عليك\n\nتالاسين :(ابتسامة) شكرا\n\nتيكا :دوزنا أسوء ساعات واسوء يوم.. وما تخايليش شحال خفنا عليك.. ولكن راجلك هو لي تخلع عليك كثر.. كون تشوفي حالتو كي كانت هههه\n\nبراء :الصمت \n\nتالاسين :(حشمات) شكرا.. وسمحولي شطنتكم معايا\n\nتيكا: حنا درنا غير الواجب.. \n\nتالاسين :حتا تشكرلي الحكيمة بالنيابة عليا\n\nتيكا:اكيد.. ههه ولكن لي خاصك تشكريه هو راجلك.. حيث هو لي قدر ينقذ حياتك ههه\n\nتالاسين :(قوصات حجبانها) ما فهمتشي!!! \n\nبراء خرجو عينيه فتيكا.. فحال الا كبيتي عليه سطل دالماء وسط ديك لبرودة.. تمرمق وبقى غير كيبرقق فبلاصتو.. \n\nبراء :ما عندك ما تفهمي.. نوضي سيري للبيت.. نوضي ايجمع معاكي البرد\n\nتالاسين :ما بغيتشي أبراء هاء!!! (شافت فتيكا) شني قصدتي.. واش حيث جرني من الحفرة!! \n\nبراء :(وقف وشدها من دراعها) بلا هضرة بزاف.. نوضي للبيت\n\nتالاسين :شعندك!! خليني كنهضر مع السيد.. شني فيها.. \n\nبراء :ما عندك ما تفهمي.. سيري للبيت هانا جاي\n\nتالاسين : ما بغيتشي ابراء\n\nبراء :رجعنا عاااود للعكوسات!!! \n\nزفرات وشافت فيه مطلعة حاجبها.. تنترات منو وتمات غادة للبيت.. دخلات وجلسات كتشوف قدامها وتعض فضفارها.. وكلام تيكا ورد فعلو هو خلاها تنوى وتبدا تضرب اخماس فاسداس..\n\nجلسات فداك البيت كتخمم مع راسها.. ودوك لبراقع لي فيها زاااادو خلاوها تشك.. كتعض فضفارها وتغزز وفيفري برجليها ومعبسسسسة بالمعقول.. شنو دير ما دير!!! تيكا هو لي غادي يحلها هاد الفزورة.. ناضت رجعات خرجات.. حتا كيبانلها مزال جالس معاه فنفس لبلاصة.. وبقات واقفة كتشوف فيهم من لبعيييد وكتسنى حتا يخلالها لجو.. تقنتات فواحد لقنيت كطل حتا شافتو ناض من حداه وبقى تيكا جالس وغير غبر براء من قدامها ضرباتها بجرية لعندو حتا وقفات عليه.. \n\nتالاسين :تيكا.. \n\nتيكا :(هز راسو فيها) مدام!!!\n\nتالاسين :(جلسات قبالتو) بغيت نسقسيك وجاوبني بصراحة\n\nتيكا :وي مرحبا! \n\nتالاسين :شني وقع مني كنت مغيبة!! يعني كيفاش زعما براء نقذني!! واش قصدتي حيث خرجني من الحفرة ولا شي حاجة ياخرا!. \n\nتيكا :(بقى غير كيرمش) ااا.. انا.. ما عرفت..علاش ما تسوليش راجلك! \n\nتالاسين :لا.. انا بغيتك نتينا تقولي! \n\nتيكا :(حك شعرو) وا ما عرفت ههه.. مهم نقذك بطريقتو\n\nتالاسين :كيفاش بطريقتو؟؟\n\nتيكا:ههه راه كنحشم\n\nتالاسين :علاش اتحشم.. علاش شني وقع؟؟ \n\nبراء :انا انقولك شنو وقع\n\nدارت وهزات راسها فيه.. لقاتو واقف عند راسها.. مع الدورة مع شدها من دراعها وتم غادي جارها لبيتهم وهي تابعاه وساكتة.. دخل وتبعاتو ووقفها قبالتو وششاف فيها بنظرة حادة.. \n\nبراء :بغيتي تعرفي شنو وقع! \n\nتالاسين :(بحزم) اه.. بكلشي.. بالتفاصيل \n\nبراء :اوك.. بلحق بشرط! \n\nتالاسين :لي هو؟ \n\nبراء :تسمعيني حتا لخر.. بلااا ما تقاطعيني.. \n\nتالاسين :(ربعات يديها) اوك.. هانا كنسمع\n\nخدا نفس طويييييل وهو كيشوف فيها.. قلب وجهو وزلو الطربوش من على راسو وبانو وذنيه حومر.. حرك يدو فوق شعرو وهبطها على وجهو حتا مسح بيها لحيتو..\n\nبراء :واخة.. هانتي سمعيني.. فاش طحتي فالحفرة وجبدتك.. بقينا شحااال عاد وصلنا لهنا.. الطريق كانت طويلة.. وفاش وصلنا وجات الحكيمة لقاتك بردااانة بزاف.. وبدات كداويك بلعشوب.. ما نكذبش عليك.. دوزت أطول نهار فحياتي.. لحد الساعة كنتفكر حالتك كيف كانت كيضرني قلبي\n\nتالاسين :(تبسمات وهي كتسمعو بلا ما تحس) \n\nبراء :ما علينا.. وصل لليل ونتي مزالة على نفس الحالة.. بينك وبين الموت خطوة.. وهنا الحكيمة شافت بلي لعشوب ما ايجيبوش نتيجة.. ولا تسنينا كثر نقدرو نخسروك.. \n\nسكت كيشوف فيها.. كي غادي يدير يقولهالها.. كي ايدير يوصلهالها بلاااا صداع.. هي غير نهار باسها فحنكها ودارتلو لوييييل.. ودابا شنو!! تنهد وقلب وجهو كيحك عنقو بتوتر.. وهي طلعات حاجبها كتسناه يكمل.. \n\nتالاسين :ايوا!! ومن بعد! \n\nبراء :(تنهد وشاف فيها) ومن بعد جات نوبتي\n\nتالاسين :(عقدات حجبانها) كيفاش جات نوبتك! \n\nقرب عندها وعينيه فعينيها.. هي غير شافتو كيقرب رخات يديها وتفافات فبلاصتها.. وصل حداها ما بينها وبينو غير شوية.. حط عينو وسط عينيها.. باغيها تقرا عينيه قبل ما تسمع كلامو.. \n\nبراء :سمعيني.. يقدر لي اتسمعيه ما ايعجبكش.. ماشي يقدر.. انا مأكد.. ولكن تيقيني كنت مضطر وبزز مني.. ما كنتش قادر نشوفك كضيعي من بين يدي وما ندير والو\n\nتالاسين :(بقلق) شني وقع ابراء؟؟ \n\nبراء :(عقد حجبانو ودوز لسانو على شفايفو وساط) الحكيمة فاش حاولات معاك بلعشوب وشافت بلي ما ايعاونكش.. طلبات مني نتصرف معاك كما كيتصرف اي راجل.. (سكت) مع مراتو\n\nسكتات كتشوف فيه.. صدرها كيطلع ويهبط بالزربة وعينيها كيدورو فبلاصتهم.. سرطات ريقها.. هي فهماتو.. ولكن ما بغاتش ثيق.. مزال كتقول يمكن فهمت غلط.. \n\nتالاسين :(كترجف) كيفاش زعما؟؟\n\nشاف فيديها كترجف.. وشاف فيها بدات كتخلع.. زاد قرب وهي ترجع خطوة لور.. وقبل ما تزيد تبعد هز يديها وشدها بين يديه.. \n\nبراء :سمعيني اتالا وفهميني..راه كانت حالتك صعيييبة وبزااف وانا راه.. \n\nتالاسين :(قطعاتو) كيفاش راجل ومراتو!!! \n\nبراء :(زير على يديها) سمعيني.. \n\nتالاسين :(نترات يديها من يديه) قلتلك كيفاش زعما راجل ومراتو.. شني زعما!! \n\nبراء :(تنهد) راجل ومراتو اتالا.. \n\nتالاسين :يعني! \n\nبراء :(قلب وجهو) يعني نعس معاك\n\nيتبع..."
  },
  {
    "id": "13",
    "title": "إرحموني الجزء 14",
    "desc": " حطات يديها بزوج على فمها مخرجة عينيها وكتحرك راسها بالنفي.. صرفقها بهضرتو.. كانت شاكة وتأكدات.. خلاها كلها كتغزل.. دابا عرفات منين جاوها دوك طبايع.. وعرفات تيكا شنو قصد.. تغرغرو عينيها وزيرات على فمها بيديها وكترجع بلخلفات لور حتا تلصقات مع الحيط حيث اصلا لبيت صغير..\n\nهو شافها هكاك ومسح على راسو بعصبية.. وعض على فمو.. قلب وجهو شاف فيها وقرب عندها بشوية وهي غير مخرجة عينيها ودموعها بداو يتسرسبو وكتحرك راسها يمين شمال.... وقف قريييب ليها.. ونطق بنبرة خافتة..\n\nبراء :ما نعستش معاك اتالا.. ما قدرتش\n\nتالاسين :(زولات يديها على فمها كتنهج) كذاااب.. انا شفت طبايع فعنقي\n\nبراء :راه ما قدرتش.. ما كملتش.. فهميني عافاك.. راه تسدو كاع البيبان فوجهي فديك اللحظة.. واش كنتي باغاني نخليك تموتي!! ما نقدرش.. ما نتخايلش حياتي بلا بيك.. كون شفتي حالتك اتعذريني..\n\nتالاسين :(الصمت غير كتقطر فالدموع)\n\nبراء :ما لقيت حتا حل آخر.. شحال دعيت لله تفيقي باش ما نظطرش نقيس منك شعرة بلا خاطرك.. عارفك.. وعارف ما قبلاش بيا.. وعمري فكرت نحط يدي عليك بلا خاطرك.. اااخر حاجة نفكر فيها والله.. ولكن ديك الساعة ما لقيت جهد.. ولكن راه ما قدرتش نكمل.. انا بستك.. كثر من هادشي ما درتش.. والله القسم .. ما قستكش حيث باغي.. درت لي درتو على قبلك..حيث كنبغيك ما قدرتش نخسرك.. وحيث كنبغيك ما قدرتش نزيد نكمل ونتي مغيبة..\n\nتالاسين :(شهقات بلبكى وقلبات وجهها ) بغيت نبقى بوحدي\n\nلصق فيها وشد راسها بين يديه وقابل عينيها لمخلطين بالدموع مع عينيه..\n\nتالاسين :(تنترات منو) طلق مني.. ما تقيسنيشي\n\nبراء :(قلب وجهو وزفر وشاف فيها كيهضر بعصبية) فهميني.. راه كنتي كتموتي.. كانت حالتك حالة.. وحل واحد لي كان هو هداك.. وما قدرتش عليه غير باش ما نشوفكش فهاد الحالة.. كبري عقلك هاد المرة وفهميني.. ما تفهميهاش عوجة فحال ديما.. عذريني.. وحطي راسك بلاصتي.. الموت ما فيهاش اللعب اتالا..كون خداتك كنت اندم حيث ما درتهاش.. انا داكشي لي وقع نسيتو.. ما بقيت عاقل على والو.. والله.. اصلا كنت مرفوع..وربي لي عااالم بيا..\n\nتالاسين (دفعاتو وخرجات عينيها فيه) بغيت نبقى بوحدي.. ما بغيت نسمع والو منك.. خليني عليك.. خرج فحالك.. بعد مني\n\nبراء :(تنهد) واخة.. ولكن ديري فبالك.. بلي اي حاجة درتها الا وحيث كنبغيك.. وما نقدرش نخسرك\n\nبعد عليها وهي قلبات وجهها كتبكي.. حنا راسو. وخرج وهي طيح على وقفتها جات جالسة فالارض كتعض على يديها وتبكي وعينيها خارجين.. جاتها قااااصحة.. ما بغاتش تسرطلها.. كتفكر عنقها وتزير على عينيها باغة تمحي صورتو من بالها.. تخايلتو كيبوسها.. تخايلتو فوق منها.. ووسط تخيلاتها قاطعاتها صورة الشيخ.. ها هو دا فوق منها حتا هو كيبوس فيها كيف الجيعان.. زيرات على فمها عاضة عليه وحطات يديها على وذنيها كتزير عليهم بحال الا باغة تحبس هاد الافكار.. نفس الكوابيس ما خاصهومش يرجعو.. كتعصر فبلاصتها وتغزر فسنانها.. وقلبها بغى يخرج من بلاصتو.. \n\nهكاك بقات.. ما خرجات ما دخلات داك النهار.. جاتها الماكلة وما حطاتهاش ففمها.. كتدور دور وتشوف فعنقها وتبكي..تلومو ما تلوموش.. عقلها فجيهة.. وقلبها فجيهة.. وذكرياتها فجيهة.. حتا كتقرب تعذرو وكتجيها صورة الشيخ قدام عينيها كتخليها تكرهو وتكره كاااع الرجال وما يجي منهم.. بالنسبة ليها كون غير خلاها تموت وما يقيسهاش.. اما هو فمنين خرج ما بقى رجع.. مشااااا تلع هز كاميرتو ورمح فيدو وشد طريق لخلا.. حتا تيكا ما داهش معاه.. باغي يبقى بوحدو حيث حاس براسو ايطرطق.. عارف عقلها صغير وكتشوف غير حد عينيها.. وغير كيفكر بلي هي كتضن مع راسها بلي استغلها واستغل مرضها كيصعر.. كيحس براسو مووسخ واخة هو راه ما كانش بخاطرو.. \n\nدوزات ديك الليلة فالبيت.. هو ما جاش وهي ما سولاش عليه.. حدها مكمشة فبلاصتها كتخنصص.. االيل كامل وهي تقلب وتشقلب وتخمم.. حتا صبح الصباح عاد غمضات عينيها شوية.. \n\nحلات عينيها على صوت تخرشيش عند راسها.. لقات امرأة كبيرة شوية.. شقراء وبيضة حلييييب.. هي غير فتحات عينيها فيها وناضت مجلسة وشهقات مخلوعة..\n\nالمرأة :(انجليزية) تهدني.. ما اناديكش\n\nتالاسين :(بخوف) شكون نتينا!!\n\nبراء :هادي طبيبة\n\nهزات راسها وشافت مورا الطبيبة.. بانلها واقف.. حاط يديه فجيبو وهاز راسو وعاقدهم دبصح.. كيطلع ويهبط فيها وهي كتبرقق فيهم بزوج..\n\nبراء :(بنبرة حادة) خليها تشوفك.. الادارة سيفطاتها.. اتشوفك وترجع\n\nشافت فيه مزيان.. كانو عينيه منفوخين وتحتهم زرق.. باين ما نعسش.. جا لبالها فين كان ليلة كاملة وما جاش.. ولكن دغيا نفضات راسها ما باغاش تسوق ليه.. عقداتهم فيه ونطقات بنبرة غاضبة..\n\nتالاسين :وا خرج فحالك.. شني جالس باغي تشوف\n\nخنزر فيها مزياااان.. طلعها وهبطها.. ما حملش راسو وما حملش كلامها.. حمر فيها وبنبرة قااااصحة نطف..\n\nبراء :ما عندي ما نشوف فيك.. انا ماشي مكبوت.. دخليها لداك الراس\n\nزفر بغضب وقلب وجهو وخرج بحالو.. والطبيبة وسطهم كيف الاطرش فالزفة.. ما فهمات حتا كلمة.. خرج وخلاها هي مع الطبيبة كتشوف حالتها.. فحصاتها وعطاتها الدواء لي جابتلها.. حيث كاع المعلومات كان صردهوم براء ليهم.. وغير وصلاتهم رسالتو سيفطو الطبيبة بالهيلوكوبتر عندهم..\n\nكانت الطبيبة كتجمع شانطة ديالها وتالاسين كتقاد فحوايجها وهي تهضر.. \n\nالطبيبة: عندك الزهر.. وعمرك مزال طويل.. حيث الحالة لي وصفوك ليا كنتي فيها.. قليل لي يقدر يعيش من موراها.. خصوصا وأنك ما تسعفتيش دغيا والطبيب ما كايانش هنا.. \n\nتالاسين :الحمد لله\n\nالطبيبة :وي.. وقالولي شي مرأة لي داواتك.. الصراحة خاصك تشكريها وبزاااااف.. حيث راها رجعاتك من الموت.. \n\nتنهدات حانية راسها.. وتبسمات بسخرية.. كاع ما عارفة بلي راجل هداك لي رجعها من الموت شمن مرأة... هي ما كتنكرش بلي فعلا عاونها.. وفعلا نقذها من الموت.. هي ماشي نكارة الخير.. وعااارفاه ماشي بخاطرو.. حيث كتعرفو وكتعرف طينتو.. خصوصي انها عرفاتو كثر فهاد المدة لي عاشراتو.. ولكن كون كانت شي وحدة ياااااخرا من غيرها يمكن كانت تقبلها.. او كون كانت هي بذاتها ولكن ما دازش عليها لي داز.. كانت يمكن تسرطها عادي.. ولك هي غير كتفكر دوك الطبايع وكتفكر كيفاش جاو كتحس بالخنقة.. ماشي لخاطرها.. وماشي بيدها.. \n\nسلمات عليها الطبيبة.. وناضت خرجات فحالها.. وخلاتها هي جالسة سااااارحة فافكارها.. المرض باااين فيها.. غير من صفورية وجهها وزروقية فمها.. بلاااا الليلة كاملة لي باتت فيها بالجوع وبلا نعاس.. تنهدات.. كتشوف راسها راس لمحاين.. فينما عطات راسها تابعينها المشاكيل وحريق الراس.. جات حتااااااا لطرف الدنيا وكانت اتموت.. سمعات صوت لهيلوكوبتر مجهد.. عرفات بلي الطبيبة رجعات فحالها.. شافت فجنابها هزات التيممة وبدات كتيمم باش تصلي.. غير صلات وسالات.. وناضت لبسات عليها جاكيطتها وطربوشها.. تكبطات مزياااان وخرجات تسرح رجليها.. تبدل دوك لحيوط لي جابولها الغمة.. كتمشىبين لبيوت وتشوف فالدراري لي كيلعبو ويجريو.. ولعيالات لي شاعلين قدورة فوق العافية كيطيبو فيها داكشي لي كيصطادوه رجالهم.. وهما كياكلو كلشي حتا الدببة كياكلهم.. ما كيعرفو لا حلال لا حرام.. اما براء وتالا فكياكلو معاهم غير الحوت اذا كان وكيكملو بداكشي لي جايبين معاهم.. كانت كتمشى حتا سمعات صوتو وهي توقف فبلاصتها.. طلات عليه من مور واحد الدار دالاسكيمو.. وهو يبانلها واقف هو وتيكا والاب لكبير دلقبيلة لي سميتو لوكاسي وكيهضرو..الرجل لكبير كيهضر وتيكا كيترجم.. طلقات وذنيها كتسمعهم شنو كيقولو وسقرات فمكانها.. \n\nتيكا:خاصك تعرف بلي هادي اخطر حاجة تقدر ديرها فهاد الرحلة كاملة.. حنا براسنا وماشي كلنا كنديروها.. واغلبية غير الاب لكبير لي كيديرها\n\nبراء :عمر واحد هو لي كاين.. ونهار تجي الموت راه اتجي بسبة وبلا سبة\n\nتيكا :بلحق خاصك تكون على علم فين اتحط رجليك\n\nبراء :ولا عليك.. نتا غير شرحلي كلشي\n\nتيكا:مهم.. هاد القضية دالصيد ما كدارش ديما.. كنتسناو وقتها.. لي هو وقت الجزر.. فاش كيرجع الماء وكيخلي غير الثلج موراه لي كيتحرك وكيخلي شقات.. وكنحفرو فدوك الشقات وندخلو تحت الثلج نقلبو على الحوت لي كيبقى حاصل.. خصوصي بلح البحر.. الوغ حنا كنحفرو وسطو وكندخلو تحت الارض ونقلبو وسط لحفاري.. القضية ماشي ساهلة.. ولي صعيب فيها ان الماء يقدر يرجع دغيا.. اطول وقت هو ساعة ولا ساعة ونص وكيرجع الماء.. واذا رجع الماد ونتا مزال حاصل تحت الثلج.. فراك عارف شنو يقدر يوقع\n\nبراء :(عاقد حجبانو بتركيز) مزيان.. فوقاش نقدرو نمشيو\n\nخرجات عينيها هي وحطات يديها على فمها باش ما تسمعش شهقتها.. تقبط عليها قلبها.. فين باغي يرمي راسو هذا.. فاش كيفكر.. غادي للموت برجليه.. حماق ولا مالو.. سرطات ريقها حاسة بقلبها كيضرب بالجهد وبقات ساقرة كتسمع شنو ايقولو مزال.. \n\nدار تيكا هضر مع لوكاسي.. ورجع شاف فبراء كيشرحلو.. \n\nبراء :قالك غذا فالساعة دلفجر.. فاش كيكون بدا صباح يطلع.. حيث فداك الوقت كيكون الماء كيرجع.. \n\nبراء :(حك لحيتو) مزيان.. اتفقنا اذا غذا\n\nتيكا :مأكد!!! راها ماشي ساهلة.. انا وعمري درتها\n\nبراء :(تنهد) ما بقات كتخلعني حتا حاجة.. الا غير الموت.. غير تجي مرحبا \n\nتيكا :ونسيتي مراتك\n\nبراء :(ضحك بسخرية وهضر بالداريجة باش ما يفهموش) مراتي هي لولة اتفرح بموتي ههه.. اوديييييي\n\nسمعاتو تالا وهي تزير فبلاصتها.. غرغرو عينيها وحسات بالقهرة.. مستحيل تفرح لموتو.. علاش كيفكر هاكة.. ولكن علاش اتلومو وهي لي خلاتو يفكر بديك الطريقة.. كرهات راسها فهاد اللحظة منين سمعاتو قال هاد الهضرة.. وفنفس الوقت شداتها الخلعة والرعااااادة.. الا مشى ووقعاتلو شي حاجة بصح شنو دير!!! غير مجرد الفكرة خلات قلبها ايسكت.. \n\nتيكا :ما فهمتكش! \n\nبراء :والو والو.. مهم.. ما نبغيش هاد الهضرة توصل لمراتي.. خليها بيناتنا\n\nتيكا :راه من حقها تعرف\n\nبراء :لا.. ما بغيتهاش تعرف.. مهم حنا تافقنا.. غذا مع لفجر.. وهي ما تكسبش لخبار..\n\nتيكا :اوك.. لي بغيتي.. نتا تعرف.. مهم غذا فلفجر كون واجد.. اتمشي غير نتا والاب الكبير صافي \n\nبراء :(بجدية) مزيان.. تفاهمنا\n\nكملو هضرتهم.. غافلين عليها هي لي موراهم قلبها ايخرج من بلاصتو.. دارت كتشوف قدامها وكلامهم داير فدماغها.. هزات راسها وتمات غادة للبيت كتخلف بالزربة ووجهها زاااااااد هرب منو الدم كثر ما كان هربان..دخلات للبيت كتعض على ضفارها وتمشي وتجي وتهضر مع راسها بصوت غالبة عليه البكية.. \n\nتالاسين :شني باغي يعمل فراسو هذا!! ايرمي راسو للموت.. هذا حماق ما فيهاشي!! تسطااااااا فمرة... \n\nوقفات وحطات يديها قدامها لقاتهم كيغزلو.. كلها كترجف.. وقلبها كيضضضضرب بالجهد.. حطات يديها على قلبها وجلسات فالارض شادة فيه ومزيرة على عينيها وشادة البكية بزز.. \n\nتالاسين :يا ربي تستر.. يا ربي تستر.. ياااا ربي تستر\n\nجلسات مقنتة وشادة فقلبها.. وكتخمم فكلامو.. ديك الجملة مزالة كتعاود فوذنيها \"مراتي هي لولة اتفرح بموتي\" وشحاااال قصحاتها هاد الهضرة.. حسات بيها موووس وتغرز فيها.. علاش هاكة!!! حتا لهاد درجة هي قبيحة معاه حتا خلاتو يوصل لدرجة يضنها تفرح بموتو.. تقهرات دبصح.. حسات براسها وحدة ما تسوى ما تصلاح.. ودموعها نزلو بلاااااا هواها.. علاش باقي ما فهم بلي هي ما كتكرهوش.. غمضات عينيها كترجع السينتة لور.. وكتفكر كااااع الاحداث لي جمعاتهم حتا وصلات لليوم.. وعرفات دبصح علاش قال ديك الكلمة.. قلبها موجوع بهضرتو وعقلها خدام وهازلو الهم.. وكتفكر كيف ادير تحبسو.. حارت ودارت بيها الدنيا وشداتها الدوخة.. باغة تمشي عندو توقفو وفنفس الوقت ما قاداش وشي حاجة حابساها.. \n\nطاح عليها الليل وهي مخشية فداك البيت.. تخمم وتضرب اخماس فاسداس.. وهو قطع رجليه من داك البيت.. نهار كامل ما جاش جيهتها.. عارفها فالبيت وكيسيفطولها الماكلة وكيسول على حالتها كيبقات وصافي.. \n\nولثاني ليلة.. ما نعسات ما شافتو.. المرض فيها وزادت كملات.. مخشية فبلاصتها وحاضية فوقاش يبدا يصبح الصباح وهو حرااااام ولا جا ولا طل على بيتها.. وحتا هي ما تسناتوش حيث عارفاه ما ايجيش من بعد لي وقع.. ووسط هاد المعماعة نسات كاع اش كان واقع بيناتهم.. بقات كتفكر غير فهاد لحريرة لي ايطيح راسو فيها.. وغير شافت الضوء بدا يبان وهي تنوض من بلاصتها كطير.. حوايجها كانت لاابساهم.. غير لبسات بوطها وخرجات كتسلت فداك الليل وتقلب عليه.. سمعات لكلاب كينبحو ومشات تابعة الصوت كتخبع حتا كيبانلها واقف هو ولوكاسي الراجل لكبير.. كيوجدو لكلاب ويلجموهوم باش يمشيو فالعربة..حيث خاصهم يوصلو دغيا.. كانو كيبانولها بعاااد على الديور.. يله وقفات ما كملوش دقيقة حتا كانو ركبو وقلعو.. خرجو عينيها.. ووقف قلبها.. وفشلو رجليها.. وبدا تأنيب الضمير كيحك فيها.. علاش خلاتو يمشي.. فين كانت ليلة كاملة.. مشااااااا دابا وشووف واش يرجع ولا لا.. نفسها الخاوية هي لي وصلاتها لهنا.. هي لي وصلاتهم لهاد الحالة من لول.. سبات راسها ونعلاتو فهاد اللحظة.. وهي كتشوفو غااادي وكيبعد ولكلاب كيجريو وينبحو.. النفس تقطعات فيها بقوة الخلعة.. حطات يديها على قلبها ودارت راجعة كتجري وتعيط بسمية وحدة..\n\nتالاسين :تيكا.. تيكا.. \n\nوصلات لبيتو ووقفات عند الباب كتعيط وتعاود حتا فاق وناض خرج عندها وهي تشنق على دراعو كتجر فيه.. \n\nتالاسين :براء.. مشااااا.. ديني عندو.. عافاك.. ديني عندو \n\nتيكا :بشوية عليك امدام.. تهدني\n\nتالاسين :الاااااااا عتقني دغيا طلق راسك.. هو مشاااا عافاك يله معايا.. عافاك ديني عندو \n\nتيكا :ما ايبغيش.. باش عرفتي نتي اصلا ؟\n\nتالاسين :ماشي مهم كيفاش.. مهم خاصني نلحقو قبل ما يخرج على راسو\n\nتيكا: (شاف حالتها كي دايرة وتنهد) واخة هانا جاي\n\nتالاسين :دغيا.. سربي راسك\n\nدخل وخلاها كتمشي وتجي حدا باب البيت.. حتا خرج عندها وتم غادي وهي تابعاه.. مشا لجيهة فين موقف العربة بكلابها.. وبدا كيسرجهم وهي شاقماه وواقفة عند راسو كتزربو.. زرب عليهم دغيا اصلا مولفين بيه ما كيتعكسوش معاه.. دغيا سرجهم وركبها قدامو وركب هو وشدو الطريق.. وديك الطريق كتبانلها طوييييلة.. كتقول غير ايمتا توصل عليهم ولا يبانولها.. ولكن وااااالو.. مشاو شحااال وهما كيقلبو عليهم.. عارفهم شمن منطقة ايمشيو ولكن شمن جيهة بالظبط ما عارفش.. وبقاو كيدورو ويقلبو عليهم.. وهي فيها البيضة.. غير غادية وتنگر ومزالة شادة فراسها ما باغاش تبكي وفما تشدها البكية تخشي الكول دكبوطها ففهما وتعض عليه.. وعينيها كتغزل وتقلب عليه وسط الثلج.. \n\nحتا بانتلهم العربة بكلابها واقفة وهي تنقز فبلاصتها كتنعت وتشير.. \n\nتالاسين :رااهوما رااااااهوما.. عتق دغيا.. دغيااا\n\nتيكا :راه شفتهم \n\nتالاسين :طلق راسك اتيكا.. سربي\n\nوصل عليهم.. ما كانوش.. كان غير لكلاب.. نزلات وهي كتفتف.. بانتلها غير حفرة محفورة وسط الثلج فالأرض.. وهي تشد فقلبها.. \n\nتالاسين :هبطوووووو!!! \n\nتيكا:داكشي لي بانلي\n\nتالاسين :شني عملت ياااا ربي.. علاش ما حبستوووشي.. تفووووو عليا.. حماااارة اههئ اههئ \n\nتيكا :ما تخافيش.. ما ايوقعلو والو\n\nتالاسين :ولا وقع! \n\nسكت وما جاوبهاش.. وهي طاحت جلسات فراس ديك الحفرة وكتشووووف فيها بقهرة.. ودموعها بداو يقطرو فصمت.. جاتها اللقوة.. وبدات غير كدعي فخاطرها.. طاااال عليهم الوقت.. وتيكا كيهدن فيها.. وهي غير ما كتزيييد تفشل وقلبها فهاد اللحظة كون لقات تقلعو وترميه.. \n\nحتا بدا كيبانلهم شي راس دشي حد خارج.. وهي تخرج عينيها تشوف شكون ويديها على فمها كتسنا تشوف وجهو.. ولكن خابت ضنونها فاش بانلها وجه لوكاسي.. لي غير هز راسو فيهم تفاجئ.. خرج ووقف قدامهم وهضر ولكن شكون فهمو.. وهي حاضية من موراه يبانلها براء ساعة والو وكتسمع تيكا ولوكاسي كيهضرو بيناتهم.. تزيرات ودارت عند لوكاسي وصوتها كيرجف.. ووجها فزك بدموعها.. وعينيها خرجو بالخلعة.. \n\nتالاسين :(بخوف) فين هو راجلي!!! \n\nهضر تيكا مع لوكاسي.. لي وقف كيطل فالحفرة. وكيهضر.. \n\nتيكا :قالك كان جاي موراه.. ما عرفش فين هو\n\nتالاسين :(خرجات عينيها) كيفاش ما عرفشي!!! وشكون ايعرف.. ياك كان معاه\n\nتيكا :تهدني امدام.. راه ايكون غير تعطل شوية من موراه وصافي\n\nتالاسين :(غوتات كتبكي) لاااا لاااا جيبولي راجلي اههئ اههئ.. نتوما لي جبتوه لهنا اههئ \n\nتيكا :انا راني حذرتو وقلتلو هادشي لي ايديرو راه صعيب وهو ما سمعليش\n\nتالاسين :ماااااشي شغلي.. هضرتك زيدها فرااااسك.. انا بغيت راجلي اههئ اههئ \n\nتيكا:غير تهدني.. خلينا نتسناو شوية بعدا\n\nتالاسين :ما انتسنااااشي.. انا انهبط بيدي\n\nتيكا:ما عندك فين تهبطي.. راه دابا والماء ايرجع.. ما نقدروش نهبطو الماء ايلحق علينا لتحت\n\nزاااد كمل عليها وخلعها.. ما تسوقاتلوش وقلبات وجهها جيهة لحفرة باغة تهبط وهما يشدوها بزوج رجعوها قبل ما تنزل.. وهي تغوت ربي لي خلقها.. \n\nتالاسين :طلقوووووووووني اههئ انهنههئ \n\nشدوها بزوج وهي كتعصصصر وتلوى بين يديهم وهما كيتقاتلو معاها وهي كتنقز وتغوت وتبكي.. \n\nتالاسين :براااااااااااء اههئ اههئ الا وقعاتلو شي حاجة والله حتا ندمممكم اههئ اههئ رخييييو مني اههئ اههئ برااااااء.. برااااااء \n\nتيكا :تهدني امدام.. تهدني عافاك\n\nتالاسين :اععععععععع.. رخي مني رخي اههئ اههئ برااااااء اههئ اههئ بغيت براء \n\nتيكا :ايخرج غير صبري\n\nترخات بين يديهم وطاحت على ركابيها فالأرض كتبكي وتشهق روحها اتزهق وهما ما تاقوش يطلقوها تمشي تهبط.. \n\nتالاسين :فينك ابراء فينك اههئ اههئ عافاك رجع اههئ عافاك رجعلي عافاك.. ما تخلينيشي اههئ اههئ \n\nتيكا :(بقات فيه) ايرجع ما تخافيش.. \n\nتالاسين :(هزات عينيها فيه كتشهق) عافاك.. رخيني نهبط.. عافاك اههئ اههئ \n\nتيكا :هو راه خلاك امانة عندي.. وقبل ما يمشي فالصباح وصاني عليك\n\nشافت فيه وحنات راسها كتبكي.. زاد كمل على ما بيها.. ديما كيفكر فيها.. ديما هازلها الهم.. وديما فبالو.. وهي فين من هادشي كامل.. تقهرات كثر ما هي مقهورة.. \n\nتالاسين :غير رخيني.. الا وقعاتلو شي حاجة ما بغيتشي نعيش من موراه اههئ اههئ \n\nتيكا:(حنا راسو) ما نقدرش\n\nهزات عينيها فيه حوووووومر فحال المجنونة وكارزة على سنانها وكتنتر من يديه.. \n\nتالاسين :وااااا رخيني رخييييني.. ماشي شغلك فياااااا اههئ اههئ طلقو مني اههئ بغيت راااااجلي اههئ اههئ حراااام عليكم خليوني نهبط عندو اههئ \n\nشدوها وهي كتمرغلهم فالأرض وتغوت وتعصصصر ورجعات حمرااااااااء دم وكتغوت حتا تبح حلقها وهما متلوفين معاها حتا سمعو صوتو لقوي لي فزعهم.. \n\nبراء :شنوووو واقع!! \n\nهزو راسهم فيه وسقرو.. كيشوف فيهم ومخرج عينيه ومخنزر.. تخلع فاش شافها هكاك وما فهم والو وفنفس الوقت ما عجبوش المنظر.. هي غير شافتو فحال الا قلبها تهز وتحط ناااضت وتنترات من يديهم ووقفات بالزربة كتبكيييي ونقزات عليه عنقاتو حتا كان ايطيح حيث غفلاتو.. دورات يديها على عنقو وزيرااات عليه.. يبسات عليه يبسة وحدة.. وواقفة على طراف صباعها باش تلحق لعنقو حيث طويل عليها.. وصوتها كيتسمع فوذنيه كتشهق وهي خاشية وجهها فعنقو.. تلف.. وتفافا.. وتخلع.. ما فهم حتا حاجة.. وبقى واقف مدهووووش وهي مزيرة عليه ومعنقاه.. \n\nتالاسين :حراااام عليك اههئ حراام عليك اههئ كنت انموت بالخلعة اههئ اههئ حراااااااااام اههئ \n\nبقى غير كيرمش ويشوف قدامو وهي غير ما كتزيد تزير عليه.. حتا تواكض وحط يدو على خصرها ببطء وبشوية بشوية بدا كيزير عليها وهي ما حدو كيزير عليها وما حدها كتزيد تخشا فيه وتيبس على عنقو وتزييييد فبكاها.. حتا زير عليها مزياااااان وخشا راسو فعنقها كيتتفس ريحتها... \n\nبراء :ما وقع والو.. تهدني \n\nتالاسين :علاش مشيتي علاااااش انهنههئ اههئ علاش مشيتي وخليتيني اههئ اههئ \n\nبراء :شششش.. سكتي من لبكى صافي\n\nسكتات وتخشات فيه ودموعها كيفزكو عنقو وهو حط يدو على راسها كيدوزها ببطء ويهدن فيها وتيكا ولوكاسي واقفين كيشوفو فيهم.. \n\nتيكا :تخلعات عليك.. كانت باغة. تهبط تلحقك\n\nشاف فيه براء وتبسم ورجع خشا راسو فعنقها وزيرها كثر عندو.. \n\nبراء :هانا معاك.. ما عندي فين نخليك\n\nتالاسين :ما تعاوداشي اههئ اههئ \n\nبراء :عمَممري\n\nبقات شحال وهي معنقاه وهو كيهدن فيها.. وهو عاااجبو الحال وما قاداه فرحة فاش حس بخوفها عليه.. ما كرهش يشدها يدفنها وسط منو.. حتا بدات كتسكت بشوية بشوية وبعدلها وجهها عليه وحطو بين يديه صباعو كيمسحولها دموعها..وحط عينو فعينيها.. \n\nبراء :(بصوت خافت وحنين) خفتي عليا!\n\nتالاسين :(حركات راسها بالايجاب وهي كتخنصص)\n\nبراء :(تبسم) علاش!\n\nتالاسين :ما تعاوداشي سمعتيني.. كون متي!!! ما فكرتيشي فيا\n\nبراء :شنو ايوقع اذا مت!\n\nتالاسين:عمري نسمح لراسي\n\nبراء :علاش؟\n\nتالاسين :(بدات تبكي وتغبن) شكون قالك انا انفرح اذا متي اههئ اههئ علاش كتقول هايدا\n\nبراء :(عقد حجبانو باستغراب) شكون قالها\n\nتالاسين :نتينا\n\nبراء :فوقاش\n\nتالاسين :البارح.. سمعتك\n\nبراء :كنتي كتصنتي\n\nتالاسين :الصمت\n\nبراء :ومالي كذبت.. ما اتفرحيش\n\nتالاسين :مستحيل..\n\nبراء :وشنو اديري؟\n\nتالاسين :(شداتو من حوابجو مزيرة عليه) اصلا انا ما نخليكشي..\n\nبراء :(بدهشة) بصح؟؟\n\nتالاسين :سمحلي ابراء.. انا عارفاك ما عملتيهاشي لخاطرك.. عارفاك غير بغيتي تعتقني.. سمحلي\n\nضحك حتا بانت الضرسة اللخرانية بين سنانو.. وزير وجهها بين يديه وقربها ليه كثر.. \n\nبراء :نتي لي سمحيلي.. حيث قستك.. \n\nهزات عينيها الحومر فيه كترمش.. وشفارها فازكين.. وحنوكها حومر وفمها كثر.. شاف فيها وتبسم وهو حاس بقلبو فرحان كينقز.. وببطء قرب وحط شفايفو على عينيها.. باسهم وحدة وحدة وهي مغمضة عينيها.. \n\nبراء :ما تبقايش تبكي\n\nحركات راسها بالايجاب فحال الا تقول مبنجة.. فهاد الساعة غير قلبها لي كيحركها ولي حاساه ايخرج من بلاصتو.. وهو متفاجئ وبهوووض فهاد التغير المفاجئ فيها.. وما باغيش يتسرع ويفهمها غلط.. حيث سبقلها وقعاتلو وفسر تصرفاتها على هواه وفلخر قلباتلو كلشي.. \n\nتيكا :فين تعطلتي\n\nبراء :(هبط يدو من وجهها وشاف فتيكا) كنت كناخد شي تصاور\n\nتالاسين :(ضرباتو لصدرو) نهار لخر انهرسلك هاد الكاميرا دالزعت لي ديما مطيحانا فالمشاكيل.. ديك المرة انا ودابا كنتي اتمشي فيها نتينا.. ما اتهنى حتا تخرج على راسك\n\nبراء :هههه مالك تسيفتي.. عاد ونتي ضريفة وبكوووشة\n\nتالاسين :راه والله حتا انهرسها شي نهار\n\nبراء :واخة تعياي ما تهرسي.. نتي تهرسي وانا نشري\n\nتالاسين :واش باغي تموت غير قولي.. كل مرة رامي راسك لشي مصيبة كحلة.. ما كتفكر فحد\n\nبراء :ههه ما ايوقعلي والو.. (شاف فتيكا ولوكاسي) مشينا؟ \n\nزرب عليها وخلاها ضربات الطم وهو راسم ابتسامة عريضة على فمو.. ويدور يدور ويشوف فيها واش بصح هي لي كانت كتبكي على قبلو ولا غير تخايلو.. ركب لوكاسي وتيكا فعربة وهي جلسات وجلس هو موراها فعربة بوحدهم.. ودابا عاااد بدات ترجع سينتة وتفكر التعنيقة وبدات دخلها الحشمة.. حسات بصدرو لاصق فظهرها.. ونفسو كضرب فوجهها من الجنب.. مد يدو شاد اللجام وجا فحال الا معنقها.. حسات بلحيتو كتكها فوجهها وهي تخرج عينيها فاش حسات بيه كيخشي راسو فعنقها.. حتا سمعاتو نطق حدا وذنيها بصوت بورشها وزعزع قلبها من بلاصتو حتا شداتها السخفة.. \n\nبراء :قبطي راسك مزياااااان\n\nغمضات عينيها كتسرط ريقها.. وهو شاف فوجهها وتبسم ابتسامة جانبية وهز راسو وضرب على لكلاب باش يزيدو.. \n\n🍃🍃🍃🍃\n\nكان جالس فالبالكون دبيتو.. حاط كاس دالقهوة قدامو ومذكرتها وسط يديه كيقرا فيها.. ديك المذكرة حفظها بقوة ما عاودها.. كيقراها ويعاود وفكل مرة كيحس باحساس خااايب.. كيحس بقلبو كيضرو.. وهو كيفكر شحال كانت كتبغيه.. عذرها.. اه عذرها.. حيث هو عارف الحب وشحال خاايب وصعيب.. وعارف لي كيبغي يقدر يدير كلشي.. واخة ما ينكرش انها غلطات.. وغلط كبييييير.. ظلماتو وبزاااف.. ولكن كلامها مزال كيتعاود فبالو.. \"يمكن نتا مزال ما لقيتي لي تستاهل حبك ليها\".. واش بصح.. يمكن يكون بصح تالا ما كانتش مكتابالو.. هز راسو للسماء وتنهد بصوت مسموع \n\nسعد:(بحرقة) اخخخخخ اتالا.. \n\nمزال قلبو محروق عليها.. مزال ما قادر ينسى فمرة شنو وقع.. مزال ما قادر يغفر لراسو حيث ظلمها وحيث ما ثاقش فيها.. مزال ما قادر ينسى بلي كانت اتكون مراتو وديالو.. ولكن للقدر كلمة اخرى.. ضحك بسخرية على راسو.. هو كيبغي وحدة لي كانت اتسمح فيه وشحال وهو تابعها باش تزوجو.. وما رااادش البال لوحدة يااااخرا لي كانت كتحماق وتسطى عليه.. علاش ديما كنبغيو ناس ما كيبغيوناش..ولي كيبغيونا كنظلموهوم.. علاش الدنيا ديما كتمشي بالعكس.. تنهد وناض سد ديك المذكرة ووقف.. ودخل لبيتو حيث سمع لفجر كيأذن ودخل يصليه.. \n\n🍃🍃🍃🍃🍃\n\nكانو غاديين فطريق وهي ساااكتة وقارمة فبلاصتها.. شداها الخلعة من الركبة ومنو هو لي لاصق عليها..طلعات معاها الصهدة دبصح.. حتا سمعاتو كيهضر حدا وذنيها..\n\nبراء :علاش خفتي عليا؟\n\nتالاسين :ما نخافشي!\n\nبراء :ماشي لدرجة تفكري تبعيني.. ثاني مرة كديريها\n\nسكتات كتشوف قدامها.. هي وما عرفاش علاش.. ولا عارفة ومزال ما بغات تعتارف لراسها.. وبقات غير كدور فعينيها..\n\nتالاسين :الا وقعاتلك شي حاجة خالتي عمرها تسمحلي\n\nبراء : هادشي كامل على خالتك!!\n\nكانت جالسة فبيتها كتصلي لفجر وتبكي ودعي ودموعها كيتلاقاو.. حتا تم داخل من بعد ما كان غاااابر.. وهي حسات بيه حتا بانلها تمد على طولتو فوق الناموسية بصباطو ورمى يدو فوق عينيه.. بقات حتا سالات وكملات الدعاء ديالها وهي على شهقة وحدة.. غافلة عليه هو لي ما حدو كيسمع شهقتها وقلبو كيتحرق معاها.. تحات وناضت جمعات الصلاية وقربات وقفات عند راسو..\n\nرؤيا :(بدموعها) مزال ما اترجعلي بنتي!\n\nفراس:الصمت\n\nرؤيا :معاك كنهضر\n\nناض من بلاصتو كيزفر ووقف خارج فحالو وهي تشدو..\n\nرؤيا :ما انخليكشي تهرب عاود.. شوف حالتنا كيف رجعات.. لا نتينا مزيان لا انا لا يما لا حتا واااحد.. باغينا نبقاو هايدا!!!!\n\nفراس :(بحدة) رااسي ايتفركع.. وما فيا لي يهضر\n\nرؤيا :وانا قلبي ايطرطق وبغيت بنتي.. راك اتندم افراس.. اتندم على بيسان كما ندمتي دابا على براء وتالا لي ظلمتي..\n\nفراس :ما ظلمتهاش هي دارت علاش\n\nرؤيا :غلطات..واش حد ما كيغلط..واش لي غلط نفيوه..\n\nفراس:خاصها تربى\n\nرؤيا :وهاكة اتربيها!!\n\nفراس:انا عارف شغلي\n\nتنتر منها وتم خارج بحالو وهي طاحت جالسة كتبكي..\n\nرؤيا :اتندم افراس اتندم اههئ اههئ\n\n🍃🍃🍃🍃\n\nتفرقو وبغى كل واحد يمشي ينعس فبيتو.. ناض لي ناض وفلخر بقى غير هو وياها جالسين.. شافت فيه وشاف فيها.. وفاش كيهضرو العينين الفم كيسكت.. توترات من ديك الجلسة ومن ديك الشوفات وناضت وقفات.. \n\nتالاسين :ما فيكشي النعاس\n\nبراء :فيا الموت دالنعاس\n\nتالاسين :ايوانوض\n\nبراء :فين!!\n\nتالاسين :للبيت.. تنعس.. فاين\n\nبراء :مأكدة!!!\n\nتالاسين :(تبسمات) اه مأكدة غير نوض\n\nضحك وهو كيشوف فيها.. اليوم حس براسو كيشوف تالاسين جديدة.. غير لي كيعرف.. ناض وقف وتمو داخلين لبيتهم بالسكات.. وهي كتشوف فجنابها حششمانة تشوف فيه فحال الا اول مرة ينعسو فنفس البيت.. ولكن غير كتفكر بلي باسها ودارلها داك لفضيحة كتبغي تغرق فحوايجها وكتنفض راسها باش ما تفكرش داكشي..\n\nدخلو وشد كلواحد فيهم بلاصتو وهو مقلعها بلي حشماااانةوما بغاش يهضر باش ما يزيدش يحشمها.. ما باغيش يخسر هاد الجو لي بانتهم.. واخة غير السكات.. ولكن فداك الصمت حاس بواحد الكيمياء بيناتهم غريبة وعاجباها..\n\nتجبد هو كيتفوه وكيطيح بالنعاس وهي عينيها كيتلصقو.. كل واحد تكمش فبلاصتو وقطعو الحس.. يوماين بلا نعاس كانت كافية تخليهم مهلوكين.. ولكن رغم التعب عقلها ما خلاهاش تنعس.. كتفكر فلي وقع هاد النعار وفلي وقع قبل.. شنو رقعلها.. علاش تخلعات عليه هكاك.. قلبها كتحس بيه ايخرح من بلاصتو فاش كتفكر بلي يقدر توقعلو شي حاجة.. زعما حب أخوة هذا!!!!!!...ولكن علاش قلبها كيضرب هاكة فاش كتكون حداه.. علاش كتحس بالسخفة فاش كيشوف فيها او تسمع صوتو.. احاسيس جديدة عليها هادي.. دارت تقلبات جيهتو بشوية.. بانلها ناعس وقالب وجهو جيهتها.. تبسمات وهي كتأمل فوجهو.. كان داز شحال دالوقت.. يعني ايكون نعس.. عجبها شكلو وهو ناعس.. او بالأحرى حمقها.. تنهدات بعمق.. وبدون شعور لقات صباعها كيلعبو فلحيتو.. كتمشيهم ببطء وغير بأطرافهم..لحيتو رطبة وزويييينة.. طلعات يديها شوية لشعرو لي بدا كيقوى حيث شحااال ما حسن وطايح على جبهتو.. هزاتولو على عينيه كتلعب بيه بشوية وسرحاااانة فيه.. ما كانتش واعية بشنو كدير.. وبصوت خااافت نطقات.. \n\nتالاسين :ابتسامتك نداء من الجنة.. شعرك طريق أردت سُلُوكه مدى الدهر.. عينيك مسروقة من إحدى الحور العين.. ملمس خدك قصة لم تروى من قبل.. \n\nتبسمات ابتسامة خفيفة.. وهي كتفكرو فاش كان قالها نفس الشعر وهي ناعسة.. او بالأحرى كان كيضن بلي هي ناعسة.. ولكن هي سمعاتو.. وحفظاتو.. ومزالة كتعقل على قلبها لي كانت حاساه ايسكت بقوة ما كيضرب لدرجة خافتو يسمعو ويعرفها فايقة..\n\nصباح عليهم صباح كئيب فالفيلا.. شي ماكلة ما بقات كدوز ولا نعاس بقى كيحلا.. كل واحد وفين مهموم فقنت.. والا تجمعو فبلاصة واحدة كل واحد فين كيبقى ساكت وكيخمم ولا يبداو يتبكاو.. نزلات رؤيا.. بزز باش كتجر رجليها.. تحت عينيها كحال.. وباين فيها لعيا.. ما مشاتش لخدمة لي ما بقات عندها لا گانة لا لخاطر ليها.. دخلات عليهم للبيت ديال الماكلة.. لقات هنية وحسن فقط لي جالسين على الطبلة.. تنهدات بارهاق..\n\nرؤيا :صباح الخير\n\nحسن:(بعياء) صباح النور\n\nجلسات على الطبلة ساكتة.. وكتشوف فيهم وشي كيشوف فشي.. ديك الماكلة قدامهم وشكون يهبطها.. حدهم كيشربو فكاس دالقهوة كحلة قدامهم..\n\nرؤيا :جهاد وجواد مشاو للخدمة؟\n\nهنية:اه\n\nرؤيا :وفاين هي يما!\n\nحسن:ما عرفت.. اتكون غير مزالة ناعسة فبيتها\n\nرؤيا :انمشي نشوفها \n\nهنية:فطر بعدا\n\nرؤيا :(ناضت) شكون هذا لي قاد ياكل.. ما عندي مناين يدوز \n\nهنية:لا حول ولا قوة الا بالله \n\nخرجات فحالها قاصدة بيت رقية.. دقات ثلاثة الدقات ودفعات الباب ودخلات.. طلات عليها مزالة ناعسة فبلاصتها.. ما موالفاش ليها.. قربات عندها وهي تبانلها كلها عرقانة سااااردة وكترجف.. كي لكميشة ملوية فلغطاء وكلها كتغزل.. خرجو عينيها وقفز قلبها وجلسات حداها.. حطات يديها على جبهتها لقاتها كتشوي.. \n\nرؤيا :(بخوف) يمااا.. يمااا.. كتسمعني يماااا\n\nصدرات صوت أنين خفييييف بزز باش كيتسمع.. عراتها رؤيا دغيا وهي تكمش على بعضها برداااانة.. مع ضعيفة.. ما بقاتش كتبان.. \n\nرؤيا :(تقهرات) هادشي لي كان ناقص.. يما لحبيبة.. كتسمعني\n\nرقية:امممممم.. \n\nرؤيا :اربي يا ربي... بااااااباااااا\n\nعراتها وزولاتلها الدرة على راسها حيث مولفة كتنعس بيها وبدات تنقص عليها لحوايج.. حتا كيدخل عليها حسن وهنية مدرمين مخلوعين.. غير وصلو عندها وهما يطيح فيهم النص كثر ماهو طايح.. \n\nحسن:شني واقع\n\nرؤيا :كتشوي كتشوي.. جاتها السخانة الباردة\n\nحسن :(شد راسو) الله أكبر \n\nهنية:(جلسات عند راسها كتبكي) وياااااا خيتي وبسم الله عليك اههئ اههئ نتينا فعار الله.. رقية!!! ختي!!! كتسمعني.. نوض الحبيبة نوووض اههئ اههئ \n\nرؤيا :هزيها معايا ندوشولها.. دغيا اعزيزة\n\nهنية:نديوها لكلينيك.. لا حنا عاد اندوشولها\n\nرؤيا :هزي معايا اعزيزة وسكتي.. لي فيا يكفيني\n\nهزوها بيناتهم ودخلوها للحمام يدوشولها بالماء دافي هو لي ينفعها.. وخلاو حسن شاد فراسو.. دارت بيه الدنيا ولمصايب كينزلو عليهم فحال الشتاء.. شاف حتا عيا وجبد تيليفونو من جيبو.. صونا شحااال حتا قطع.. وعاود صونا وبقى كيعاود حتا جاوب.. \n\nفراس :(بنبرة متعبة) الو؟ \n\nحسن:فينك! \n\nفراس:شنو بغيتي الواليدك\n\nحسن:الحاجة رقية\n\nفراس:مالها؟!! \n\nحسن:(تنهد بحرقة) صبحات مريضة بزاف.. جاتها السخانة\n\nفراس:كييييفاش!!!!! هانا جاي(قطع عليه) \n\nحسن:(تنهد شاد راسو) لا إله إلا الله.. لا حول ولا قوة الا بالله \n\nناض خرجلهم من البيت باش الا بغاو يخرجوها من الحمام ولا شي حاجة.. وبقى واقف فالباب كيمشي ويجي.. ما دازش بزاف حتا خرجات عندو رؤيا.. حوايجها فازكين وكلها عرقانة وعينيها قطرة دالدم بقوة لحمورية.. \n\nرؤيا :(كتنهج) بابا.. قولوم يوجدو الطوموبيل.. انديوها لكلينيك\n\nحسن:واخة.. ياك لباس\n\nرؤيا :دغيا ابابا\n\nسدات الباب وخلاتو هو تالف فبلاصتو.. غادي وكيذكر الله.. والقهرة ل يفيه حتا هو ما عالم بيها غير مولاه.. مراتو لثاني مرة كديرها قدها قد راسها.. مصيبة لي كتجمعلهم وطويلهم نيت.. خرج هضر مع الخدامة وصاها ورجع عندهم باش كيتسناهم يخرجو.. حتا وقف عليه بطولتو وهيبتو وتخنزيرتو لي كتقتلك وتحييك فبلاصتك.. \n\nفراس:شنو وقعلها!!!! \n\nحسن:ما عرفناش اولدي.. ما جاتش تفطر فالصباح وناضت رؤيا طل عليها وهي تلقاها مجبدة ففراشها.. فيها السخاين وكترجف بالبرد\n\nفراس:(مسح على وجهو وزفر بقوة) اخخخخخ ياااااااربي.. \n\nبغا يفتح الباب ويدخل وهو يشدو حسن.. \n\nحسن:عنداك يكون كيبدلولها\n\nشاف فيها وقلب وجهو كيسوط.. وقف حاط يديها على الحيط وكيشوف فالأرض حتا هز رجلو وضربها مع الحيط صاعر..تكره فمرة.. \n\nرؤيا :بابا!!! \n\nمع الخرجة مع جات عينيها فيه.. عبسات وقلبات وجهها شافت فحسن.. \n\nرؤيا :اجي عاونا نهزوها ابابا\n\nفراس:(بحدة) زولي انا انهزها\n\nداز فيها وخلاها متبعاه كتخنزر فيه.. دخل وشاف فيها مجبدة تجبيدة وحدة وكتغزل فبلاصتها.. ضرو خاطرو وتزير عليه قلبو.. وزير على فمو ما حاملش يشوفها هاكاك.. حنا هزها كي الكمشة بين يديه.. خفيفة كي الريشة فحال الا ما هازش.. وهي كتمخشش فيه بردانة.. وتم خارج بيها كيخلف عشرة دالخلفات فخلفة وهما تابعينو كيجريو..\n\nدخلو بيها لكلينيك.. ومن الباب دارو بيها.. اصلا هما مالين لكلينيك.. هزوها كيجريو بيها ومشات معاهم رؤيا رامية عليها شال غير ملوي وعباية كحلة.. وخلاتهم هما شي جاي شي غادي وهنية كتبكي وتحندب..\n\nهنية:اربي من مصيبة لمصيبة اههئ.. اربي وشوف من حالنا يااااا ربي اههئ اههئ اربي وانا من التااايبين تحت لما شوف من حالنا اههئ اههئ\n\nشاف فيها فراس وقلب وجهو كيسوط.. قنطاتو بداك لعيوط ديالها بحال الا تقول راهم فجنازة.. شاف فيه حسن كيمشي و يجي ويسوط ورجع شاف فهنية وهو ججالس حداها..\n\nحسن:نعلي الشيطان الحاجة ودعيلها.. هاد لغوات ما عندو باش ينفع\n\nهزات راسها فيه كتبكي وحركاتلو راسها وسكتات كتدعي معاها فخاطرها.. طال عليهم الوقت.. وكل واحد فين كيدعي فجيهة.. حتا خرجات عندهم رؤيا كتسد الباب من موراها وهما يوقفو عليها..\n\nفراس:(معبس) كيبقات!!!\n\nهنية:قوليلنا ابنتي.. امدرا!!\n\nرؤيا :سعفوها.. وكنتسناو حرارتها تهبط.. طلعات بزااف.. وفسنها حرارة بحال هادي خطر عليها.. بفففف وهي اصلا ما عندها صحة\n\nفراس:اندخل نشوفها\n\nرؤيا :(حطات يديها على صدرو وحبساتو) ما عندك فين دخل.. خليهم كيديرو شغلهم.. وهي خاصها ترتاح.. ما عندك ما دير حداها\n\nهنية:ما ايوقعلها والو ياك ابنتي\n\nرؤيا :(بحسرة) ان شاء الله\n\nرجعو لور جلسو فبلايصهم وفراس بقى واقف متكي على الحيط.. مكروازي رجليه ومربع يديه ووحدة حاطها تحت ذقنو كيحك بيهل لحستو وشاهي فالارض قدامو.. تنهدات رؤيا وهي كتشوف فيهم وتمات غادة فالكولوار وهو يشدها من دراعها ووقفها مخنزر فيها..\n\nفراس:فين غادة؟\n\nرؤيا :(عبسات فيه) انبدل حوايجي.. فازكين.. كاين شي مشكيل\n\nطلعها وهبطها وطلق منها وقلب وجهو ورجع وقف فبلاصتو كيخمم.. هي ميقات فيه ومشات كتزدح ما حاملة حد..ودخلات لبيروها فين مخلية شي حاجة دحوايجها تما حيث كتوقف عليهم.. سدات الباب وهبطات الريدو دالسراجم وبدلات عليها حوايجها وخرجات رججعات عندهم لقاتهم كي خلاتهم..\n\n🍃🍃🍃🍃🍃\n\nتالاسين :ابتسامتك نداء من الجنة.. شعرك طريق أردت سُلُوكه مدى الدهر.. عينيك مسروقة من إحدى الحور العين.. ملمس خدك قصة لم تروى من قبل..\n\nسكتات مبسمة ويديها مزالة سارحة على خدو غادة جاية بشوية ومستحلية ملمس لحيتو على يديها.. حتا كتشوفو حل عينيه على اخرهم فيها وعلى غفلة.. \n\nبراء :شكاديري!! \n\nقفزها فبلاصتها.. ما عرفات باش تبلات.. ومع التلفة والخلعة والحشمة وكلشي تجمع عليها.. هزات يديها ونزلات بيها على حنكو بلا ما تشعر.. تصرفيقة ما مجهدة ما خفيفة بلحق تسمع صوتها.. ومع الضربة مع حطات يديها على فمها مبلقة عينيها فيه..مصدومة فأشنو دارت.. \n\nشد على حنكو وعقد حجبانو فيها وهي سادة فمها وكترمش فيه.. كون لقات تفتح الارض وتسرطها فهاد اللحظة.. حيث تجمعو عليها لعرارم.. \n\nبراء :شنو درتي!! طرشتيني!\n\nتالاسين :(مفافية) ااا.. سس.. سسمح.. سمحلي.. رررر.. راه ماشي طرشتك ااا.. ششش.. ششش.. شنيولة.. اه شنيولة.. شنيولة كانت فوق.. فوق حنكك.. ووووو ووقتلتها.. ماتت صافي.. مشات.. قتلتها.. \n\nبراء :شنيولة هنا!!! من نيتك؟؟؟\n\nتالاسين :اه اه.. شنيولة.. وكانت اتعضك وعزيتي عليا.. وانا نقتلها\n\nبراء:وتنوضي تصرفقيني!!!\n\nسرطات ريقها.. خلعها دبصح.. زعما يكون كان فايق وسمعها وحس بيها!!!! غير الفكرة خلاتها تغرق فحوايجها.. وبدات غير كتفتف وتقلب على شي حاجة تسلكها.. وهي تجمع النفس وخنزرات فيه..دافعة جبهة\n\nتالاسين :قلتلك شنيولة هي شنيولة!!! شعندي انكذب!!! وا هااااادي وحدة.. حن تمحن.. كون خليتها تعضك وتنفخلك ديك الكمارة الزينة لي عندك بحراااااااااا ثيق... وا دير الخير.. بالناااااقص كااااع.. ياااااه على بنادم\n\nتقلبات عطاتو بالظهر وهي مغمضة على عينيها وعاضة على فمها وكتويل فخاطرها.. وهو بقى شاد حنكو وكيرمش فيها.. حكها بيدو وتبسم ابتسامة جانبية وعض على شفاه التحتانية ديالو وهو كيشوف فيها.. وبصوت ساخر ونبرة خافتة قرب حتا لوذنيها وهي ما حدها كتحس بيه كيقرب ما حدها كتزير على عينيها وتكمش فبلاصتها حتا وصل حدا وذنيها وهو ينطق..\n\nبراء :تصبحي على خير.. (سكت) اشنيولة ديالي\n\nخرجات عينيها مبلقاهم قدامها.. وهو ضحك ورجع لبلاصتو نعس وتنهد براحة بصوت مسموووع..حط يدو على جبهتو ناعس على ظهرو ومغمض عينيه ونطق.. \n\nبراء :انعس.. واذا بانتلك شي شنيولة.. غير خليها ههه\n\nضحك وسكت.. وخلاها هي مبلقة فحال الا صرفقتيها.. وبالها كيدي ويجيب وكتهضر فنفسها..\n\nتالاسين :اواعدي يااااا وعدي!!!! ياك. ما حس بيا اوييييلي.. كان فايق!!!! ويلي ويلي ويلي.. يعطي ليدي قطييييعة تفو تفو تفوووو اهنههههههن..\n\nدازو يوماين.. ما فيهم حتا جديد.. ولالة رقية مزالة مغيبة.. وهما ما خواوش عليها لكلينيك.. كيمشيو ويجيو.. وفراس خلا لخدمة لولادو وبقى هو معاهم.. بالو مشطووون معاها.. راه مو لي رباتو هاديك.. لي دوز معاها ما دوزوش حتا مع مو لي ولداتو..\n\nكانو جالسين كالعادة وكيتسناو رؤيا تخرج من عندها..وكل واحد فين شاد كرسي وساهي فقنت.. حتا فتحات الباب وخرجات ملهوفة..\n\nرؤيا :فاقت... فاقت\n\nناضو شي كيعتر فشي دخلو عليها.. ناعسة وهازينلها نصها لتحتاني معليينلها الناموسية.. ومربوطة بالسلوكة.. عينيها مشقلبين ودايخة.. كتحلهم وتسدهم وتدوز لسانها على شفايفها رقيوقين.. حتا حسات بيد شدات يديها وحلات عينيها بعياء لقاتو فراس لي واقف عند راسها وهنية جالسة عند رجليها والباقي دايرين بيها..\n\nفراس:يما.. كتسمعيني!!!\n\nرقية:اممممم\n\nرؤيا :(كتشوف فيها بحسرة) ما اتقدرشي تهضر بزاف.. مزال خاصها ترتاح..\n\nفراس:وشحال خاصها\n\nرؤيا :ما عرفتشي.. على حسب\n\nهنية:رقية!!! صحيبتي.. هي هادي ديالك.. سخيتي بيا ونويتي تفرقيني عليك\n\nرقية:(حلات عينيها فيها وسداتهم)\n\nحسن:بلا ما تهضروها.. خليوها ترتاح\n\nعينين فراس ما فرقاتهاش.. ضرو خاطرو عليها وهو كيشوفها ضعيفة قدامو لا حول لها ولا قوة.. وهي غلاوتها فقلبو ما عالم بها غير الله.. حنا على راسها باسها وهضر قريب منها.. \n\nفراس:ارتاحي ورجعيلنا.. الله يطول فعمرك\n\nبغى يوقف ويهز راسو وهي تزير على يديه لي شاد بيها يدها.. شاف فيها وعقد حجبانو باستغراب ورجع حنا لمستواها.. \n\nفراس:بغيتي شي حاجة ايما!! \n\nرقية:(بثقاااالة) وو.. ولا.. ولادي.. بب.. براء.. بييسان.. \n\nرؤيا :شني قالت!!! \n\nهز راسو وبعد عليها معبس.. بقى غير كيشوف فيها وهي كتحل عينيها فيه بزز.. شاف حتا عيا وطلق من يديها وخرج كيسوط وخلاهم هما ما فاهمين والو.. \n\nهنية:شعندو؟؟؟\n\nرؤيا :هداك راه الصعرة كون كانت بنادم.. \n\nحسن:بلا ما تقويو هضرة.. راه الحاجة باقي عيانة\n\nرؤيا :بصح.. خرجو نتوما هانا انلحقكم.. خاصها تنعس حيث عطيناها الدواء وكيدير النعاس وراه بدا يشد فيها\n\nحسن:واخة.. الحاجة هنية يله نخرجو..\n\nهنية:(تنهدات) واخة.. ربي يشافيك الحاجة\n\nخرجو وخلاوها مع رؤيا مقابلاها.. وهي غير مرخية وتقلب فعينيها حتا مشاااات نعسات عاود..\n\n🍃🍃🍃🍃\n\nكان جالس هو فالاوطو ديالو ومقابل لبحر قدامو.. وبالو كيدي ويجيب.. يفكر فلي داز وفلي جاي.. فبنتو ومو وولدو وتالاسين.. شكون ظلم وشكون المظلوم.. شكون لي على حق وشكون لي لا.. حتا هو رجع حالتو حالة.. ديما ساهي وكيخمم.. وحريق الراس ما كيخطاهش.. كيحس بيه ايطرطق.. بقى فيه راسو وبقاو فيه ولادو.. ما ينكرش بلي موحشهم.. راه ولادو هادوك.. يقطع لحمو وما يفرطش فيهم.. والدم عمرو ما كيرجع ماء.. غلط واحد وتحاسبو عليه كلهم.. ولي بقى كتخلصو رقية فصحتها دابا.. كيشوف بلي من ناحية ولدو لقى لي بغى وهو لي عارف وعارف مزياااان شنو هو تكون كتبغي ولي كتبغيها تكون لشي حد اااخر.. مجرب داك الاحساس ماشي غريب عليه.. ولكن الطريقة لي جمعوهوم بيها خلات كلشي يتقلب ويترون.. وخلات شي يحقد على شي.. ولكن حتا هو غلط.. مزال يعقل على الطريقة باش تزوج رؤيا.. وكون ما سمحاتلوش كون راه مزال لحد الساعة كيتعذب.. ولكن ضروري خاصهم يترباو.. خاصهم يندمو على هاد الفعلة.. زفر ساخط.. وديمارا الاوطو ورجع فحالو.. \n\n🍃🍃🍃🍃🍃\n\nداز داك النهار وصباح الحال.. فاقت وحلات عينيها مهلوووكة وكتشوف فجنابها.. لقاتهم دايرين بيها..شافت فيهم ساااكتة وجواد وجهاد وقفو عند راسها كل واحد من جهة كيضحكو.. \n\nجهاد:على سلاااااامتك الحبيبة ديالي\n\nجواد:خلعتينا عليك العمر\n\nجهاد :(خنزر فخوه) اهااااا حدك تما.. هادي راها ديالي\n\nجواد:ا حيد يدك شمن ديالك.. هادي ديالي\n\nجهاد:بغيتينا نتقابحو!!! \n\nجواد:بسم الله\n\nفراس:(بحدة) دوز نتا وياه بركة من التفلية\n\nرؤيا :بعدو منها راها مزالة عيانة خليوها غير تفتح عينيها مزيان\n\nرؤيا :(دفعات جهاد ووقفات عند راسها) يما.. كيبقيتي\n\nرقية:(كتسرط ريقها ناشف) شريبة! \n\nرؤيا :هي لولة.. (شافت فجواد) ارا داك الكاس دالماء حداك\n\nجواد:انا لي انشرب كبيدتي بيدي\n\nهنية:وا الله يمسخكم ههه\n\nجواد:(شربها وحط الكاس) \n\nهنية:على سلامتك الحاجة.. خلعتينا عليك\n\nحركاتلها عينيها بزز.. وبداو كل واحد منين كيهضر وجواد وجهاد حاميين السوق.. باغيين يفوجو عليهم شوية.. وهي غير كترمش ومرة مرة كتبسم بزز.. باااين فيها المرض بالمعقول.. هبطات عينيها وشافت ففراس لي جالس قبالتها.. لقاتو كيشوووف فيها وسااااهي.. حتا رد ليها البال وشاف فيها مطولا وتبسملها ابتسامة مكسورة وهي غير كترمش فيه.. كيهضرو غير بالعينين.. ناض بشوية وقرب وقف فوق راسها وبعدو لوخرين رجعو لور.. حنا باس راسها وشد يديها.. \n\nفراس:(بهدوء) على سلامتك.. \n\nرقية:(بثقالة وصوت عيان) الله يسلمك\n\nفراس:كي حاسة براسك\n\nرقية :نحمدو الله.. ونشكروه.. \n\nفراس:و نعم بالله\n\nهنية:ايوا الحاجة.. بغيتي شي حااااجة تشهيتي شي حااااجة.. قولي.. ياك ما نعملك الرفيسة لي كتحمقك\n\nرقية :(ضحكات ببطء وبدات تكح) كححح. كححح.. اححم.. الحمد لله.. الله يجازيك بالخير الحاجة.. انا ما بغيت غير وليداتي هاد الساعة.. (شافت ففراس) بغيتهم يتجمعو عليا.. خايفة لا الموت تديني وانا ما شفتهومش\n\nهنية:برا والباس عليك.. مزال لعمر طويل ان شاء الله \n\nرقية:الموت علينا حئ.. وانا شحال ما بئيت نموت نموت.. راني شرفت.. على مزال نعيش قد لي فات\n\nرؤيا :(شداتها البكية عليها وعلى ولادها) خليني من هاد الهضرة دابا.. ياك نتينا بيخير دابا\n\nرقية:حامدة الله وشاكراه.. بغيت غير نشوف حبابي.. ما خايفاش من الموت.. خايفة غير لا تديني وانا ما شفتهومش\n\nشافو كلهم ففراس لي غير كيشوف فيه وعاقدهم وساكت.. هز راسو فيهم لقى كل واحد فين كيبرقق فيه.. شاف فيهم مخنزر وساط وتم خارج فحالو حتا وقفو صوتها.. \n\nرقية:جيبهوملي اولدي.. عافاك.. جيبهوملي نكحل بيهم عويناتني ئبل ما يدي مول الأمانة أمانتو\n\nسكت وخرج كيزفر.. وبقاو شي كيشوف فشي ويدورو فعينيهم..\n\nحسن: الله يفرجها\n\nرقية :هضرو معاه.. كحكح.. ئولولو يجيبهوملي.. بغيت نشوفهم.. بثلاثة\n\nجهاد:علامن كتهضري ايما!! واش دوك لمساخط دولادك؟؟\n\nجواد:واش من نيتك ايما!!! رماوك فدار العجزة ومن تما ما رجعو سولو عليك ومزالة باغاهم؟؟ ؟؟؟\n\nرقية:سكت ونتين طير من المئلة.. كح كح كححح.. اربي ايئتلوني هاد زوج حلائم..\n\nرؤيا :بشوية عليك الحاجة.. كتهضر على براء وبيسان وتالا.. ماشي على هادوك\n\nكان خارج من البيت.. معلق كاميرتو فعنقو وهي تابعاه وكتوقفلو فالطريق.. \n\nتالاسين :اديني معاك مرحبا.. ما اتدينيشي اترجع ما اتجبرنيشي\n\nبراء :الله يهديك سيري تجلسي\n\nتالاسين :الا نجلس نجلسو بزوج.. الا مشيتي نمشيو بزوج\n\nبراء :نتي كطيري.. ما يصلاحليش نديك معايا\n\nتالاسين :ونتينا كتفرفر ما يصلاحليشي نخليك تمشي بوحدك\n\nبراء :(وقف وتقابل معاها) دابا شنو باغة!! \n\nتالاسين :رجلي على رجليك.. \n\nبراء :(قرب منها مبسم) اممم.. رجعتي كتخافي عليا.. كيفاش طرا!!! \n\nتالاسين :(سرطات ريقها كدور عينيها) ممم.. ما كنخافشي.. ااا.. انا.. انا.. اووف ما تبدلشي الموضوع.. انمشي معاك\n\nبراء :(شاف فيها مطولا وقلب الدورة غادي) لا\n\nتالاسين :انمشي \n\nبراء :قلتلك لا\n\nتالاسين :وانا قلتلك انمشي \n\nبراء :ما اتمشيش اتالا\n\nتالاسين :ايوا حبسني يالاه.. \n\nبراء :(زفر ساخط) مالك معكسة.. \n\nتالاسين :(ربعات يديها) ماشي شغلي.. اتديني معاك.. ولا جلس حدايا\n\nبراء :جيت باشش نجلس حداك\n\nتالاسين :وانا جيت باش نتحبس فنص بيضة مثلجة!!! \n\nبراء :راه انمشي غير نصور الحيوانات لي كاينين هنا.. ما انمشي لحتا شي قنت.. غير نعسي على جنب الراحة\n\nتالاسين :ايوا نمشي معاك ونعسو عليه بزوج\n\nشاف فيها وتفرشخ بالضحك وهي عاااد سرات معاها شنو قالت وبقات غير كترمش وهو كيموت بالضحك قدامها حتا دمعو عينيه.. \n\nبراء :ولفتي النعسة حدايا هههههههه.. حتا رجعتي طلبيها ههههه\n\nتالاسين :راه ماشي هايداك.. ماشي داكشي لي قصدت.. شعندو عقلك موسخ\n\nبراء :بغيتي نعسو نعسو ما عندي حتا مشكيل ههههههه\n\nتالاسين :(خنزرات فيه) ما ضحكشي معايا هاد الضحك.. ما كنحملوشي\n\nبراء :(جرها من نيفها لحمر بزوج صبعان) هههه كتحمقيني ونتي معصبة\n\nتالاسين :(عوجات فمها) امممم.. غير بلا ما تلفني.. راه انمشي هي انمشي\n\nبراء :وااااا حصلاااااا هادي.. راه انعوجك شي نهار على هاد قصوحية الراس\n\nتالاسين :راه انلحقك نلحقك.. اللهم ديني معاك حسن ما نجي بوحدي\n\nبراء :وا لااايني لصقة\n\nتالاسين :(ميقات فيه) على زينك\n\nبراء :مالك غزال كي جيتك\n\nتالاسين :اه غزال خاصك غير زوج جرينات وترودع فالغابة\n\nبراء :ههههه ياك الحلوفة\n\nتالاسين :بزاف عليك\n\nبراء :(تنهد كيضحك) مشطبا كحلة معاك.. يله اري يديك\n\nضحكات حتا بانتلها الضرسة دلعقل ومدات يديها شداتلو فيدو.. هو غير شافها ضحكات وهو يتبسم.. كيعجبو الحال وبزاااف فاش كيشوفها فرحانة.. زير على يديها وشاف فعينيها..\n\nبراء :توحشت نقولهالك\n\nتالاسين :(قوصات حجبانها باستغراب) شني هي!!!\n\nبراء :(بهمس) كنبغيك\n\nالنفس تقطعات.. والقلب كيعيط واكواااك.. كيضرب ويعيط على لي يضرب معاه.. فشلها وخوالها الركابي.. كون لقات دابا ديك الحفرة لي سرطاتها داك نهار تسرطها دابا.. حسات براسها تزعزعات ورجعات كترجف.. وبقات غير مبلقة عينيها مبهوضة..\n\nبعد هو عليها مبسم.. وشاف فيها وغلباتو الضحكة.. وجمعها وحنحن سرح صوتو.. \n\nبراء :مشينا!\n\nتالاسين :الصمت\n\nبراء :هههه زيدي زيدي\n\nجرها من يديها وتمشا هو وياها وهي ما بقات عرفات رجليها كي كيتمشاو.. حاسة براسها طااايرة فالسماء.. وقلبها ما كرهاتش تشدو وتقجو باش يسكت.. حطات يديها على قلبها وخدات نفس طويل وهي كتشوف فيه من الجنب..طويل عليها.. كضربلو تحت كتفو.. بقات ساااهية فيه حتا بدات كتبسم بلاااا خاطرها.. حنات عينيها وشافت فيديهم لي مشابكين مع بعضهم وهي تبسم.. حاسة بواحد الراحة غرييييبة.. هو كيبغيها.. ماشي مرة. ماشي زوج قالها.. وماشي مرة ماشي ألف برهنلها.. ولكن علاش دابا عاد بدات تحس بديك الكلمة.. دابا عاد رجعات كتفرحها.. واخة كتفشلها ولكن ما تنكرش بلي قلبها كيضرب غير من الفرحة.. شنو زعما!!! تكون كتبغيه.. رجعات شافت فيه ساااكتة وداخلها صراع.. كتحاول تفهم راسها وما فهماتوش..حتا دار وشاف فيها.. وهو يطلع حاجبو..\n\nبراء :عجبتك!!\n\nغفلها ولكن دغيا زربات عليه وميقات عينيها فيه مطلعة شنوفتها الفوقانية للجنب..\n\nتالاسين :شو على بنادم وعلى فورمة (حمضات).. بغيت غيير نسقسيك علاش ما جبتيشي معاك تيكا\n\nبراء :شنو بغيتي بيه!\n\nتالاسين :غير سقسيتك\n\nبراء :ما عندو لاش انمشيو لبلايص باينين وما فيهم مناش نخافو\n\nتالاسين :مزيان\n\nسكتات وكملو طريقهم..وهو كيشوف فجنابو ومتبع البوصلة لي فيدو.. حتا وقف وشاف من بعيد مبسم ووقفات حتا هي كتشوفو فين كيشوف وهي تحل فمها.. فكم هاااائل من البطاريق.. بحال نقط سوداء وسط داك الثلج الابيض.. شي فالماء شي فوقو.. وشي كيتزلج على كرشو شي كيصفق بيديه.. وهرجهم كيتسمع من بعيد فحال شي سوق..\n\nتالاسين :وااااو.. البطاريق!!!!\n\nبراء :سيييي.. واعرين\n\nتالاسين :ما كيعضوشي ياك؟\n\nبراء :(ضحك) هههه كياكلو\n\nتالاسين :على طناز\n\nبراء :هههه راك نتي لي هبيلة.. فخبارك.. هاد البطريق كيجيني كيشبه لبنادم\n\nتالاسين :كيفاش!! منين جاه؟؟\n\nبراء :ماشي شكلا.. ولكن فطبيعتو لي خلقو بيها الله.. خاصك تعرفي بلي البطريق طائر وما كيطيرش.. عايش فالثلج وما عندو لا زغب لا ريش لي يسخنو.. الا هبط للماء كتاكلو الفقمة.. ولا بقى فوق الارض كتاكلو الدببة.. ومع ذلك ديييما كتشوفيه فرحان وكيصفق هههه..\n\nتالاسين :هههه واش بصح ولا كضحك بحال ديما\n\nبراء :والله.. هكاك حتا شي بنادم.. كتكون الدقة فيه.. ما عارف منين يكاليها.. وواخة هكاك كيحااول يخفف على راسو.. \n\nتالاسين :هادشي علاش قالو كثرة الهم كضحك\n\nبراء :هادشي علاش خاصك تعيشي بحال البطريق.. صفقي لدنيا تصفق ليك هههه\n\nتالاسين : ههههههه\n\nبراء :(مشات عينو لغمازتها ودغيا قلب عينو) ايوا نبداو الخدمة\n\nبدا كيصور من بعيد وكيقرب شوية بشوية.. ما خاصوش يقرب بزاف حيث الا قشعوه ايديرو عليه هجوم النحل.. وهي كترطا حداه تشوف التصاور.. \n\nتالاسين :صورني معاهم\n\nبراء :ههه يله اجي وقفي هنا\n\nصورها قدامهم وهي كتنقز وتعوج فوجهها وضحك وهو عاطيها لگانة.. حتا خدا التصاور لي باغي وعاد هز راسو.. \n\nتالاسين :ساليتي\n\nبراء :(كيشوف فالتصاور) بركة.. هادو كافيين\n\nتالاسين :وريني تصاوري\n\nجات قدامو خشات وجهها معاه كطل تشوف التصاور.. وما رداتش البال شحال جات قريبة ليه.. وجهها فوجهو.. تبسم وشاف فيها.. وكيقااوم ما يطيحش على داك الحنك يشبع فيه بوسان.. اما فمها حدث ولا حرج.. كيحاول ما يفكرش فيه بزاف حيث كيخاف يوصل لشي مواصل الثلج لي تحتو ما يبردوش ديك الساعة..\n\nحتا هزات راسها على غفلة ونطقات\n\nتالاسين :وريني\n\nسكتات مبلقة عينيها.. لقات فمها عند فمو.. نيفها عند نيفو.. وعينيها فعينيه.. يزيد يقرب زوج سنتيم يبوسها.. لباخ دلبرودة لي خارج من فمهم تخالط ببعضو.. وهو حلف لا بعد.. وهي الصدمة خلاتها حالة فمها فيه.. وغير كترمش بعويناتها وهو مصغر عينيه العسليين فيها.. وراسم تبسيمة خفيفة على وجهو..\n\nبراء :(بصوت خافت) نسولك سؤال \n\nتالاسين :(مسحورة بشوفتو) شني\n\nبراء :شكون انا؟؟؟ \n\nتالاسين :براء \n\nبراء :لا.. شنو كنجيك\n\nتالاسين : راااجلي!! \n\nشاف فشفايفها وهما كيتحركو وينطقو كلمة راجلي.. لي طاحت فوذنو فحال السمن مع لعسل.. مسمعها احسن من الطرب والملحون.. تسحرات بشوفتو لي صمراتها فبلاصتها وهو تسحر بديك الكلمة لي خلاتو طاير حتا حد ما فحالو.. شاف فعينيها لي كيلمعو وهما كيشوفو فيه.. ورجع هبط عينيه شاف فشفايفها لحوووومر بالبرد وبدا كيقرب بشوووووووية وكل مرة يهز عينو فعينيها كأنه كياخد منها الإذن ولكن هي كانت فحااال الصنمة.. تقول جيتي وصمرتيها. فبلاصتها غير مصدومة..\n\nيتبع..."
  },
  {
    "id": "14",
    "title": "إرحموني الجزء 15",
    "desc": " كان ما باقي بيناتهم والو.. مغمض عينيه وكيقرب بشوية.. وهي تشللات فبلاصتها.. حتا كيسمع صوت غريب فيقو وهبط راسو كيشوف عند رجليه.. كيبانلهم بطريق واقف عند رجليهم وهاااز راسو وكيشوووف فيهم من نيتو.. طلع حاجبو ورجع خلفة لور.. وهز راسو شاف موراه وهو يبانلو بطريق مور خوه جايين كيعرجو بديك المشية العوجة.. بلق عينيه وشدلها فيديها وزير عليها.. \n\nبراء :سمعيني.. اترجعي خمسة دالخلفات لور.. وغير نقولك جري جري\n\nتالاسين :شني واقع\n\nبراء :(كيشوف فداك البطريق لي حاااضيهم) رجعي.. واحد.. زوج\n\nرجع بيها لور وهي تخلطو عليها لعرارم.. مزال فشلانة بلي كان ايوقع حتا لقاتو كيقولها هربي.. تلفها.. وحدهم فاتو خمسة دالخطوات وداك اابطريق وااااقف كيحنزز فيهم وبطاريق جايين من بعيد شوية يلحقو عليه.. حتا زير عليها وقلب الدورة كيجري.. ومع بداو كيجريو مع تبعوهوم داك السرب دالبطارقة كيجريو ويصفقو موراهم.. وديك التصفيقة كتخلي بطارقة اااااخرين يتجمعو وينوضو.. هما لوالا وداااك العرام موراهم كيجري ويصفق ويصدر اصوات غريبة.. \n\nبراء :جري ما تشوفيش موراك\n\nتالاسين :اععععع لااااااحقينا!!!\n\nبراء :ما تخافيشش غير جري.. جريييييي\n\nضربوها بكعطة وحدة وهو مزير على يديها وكيسمعو صواتهم تابعينهم كيغوتو ويصفقو...حتا بداو كيسمعو الصوت كيبعد بشوية بشوية وعرفو راسهم سبقوهوم وعاد دار شاف موراه.. لقاهم ما كاينينش ووقف كيرد النفس وهي رخات منو وجلسات فالأرض كتنفس وكتنهج... \n\nتالاسين :اوووف.. عيييت.. بعدنا ياك! \n\nبراء :(حرك غير راسو) \n\nتالاسين :اربي قلبي.. اووف.. جرتك غبشة.. فما كانت شي مصيبة رامينا ليها.. \n\nبراء :(كينهج) ومالك ما تقولي نتي لي منحوسة.. وفما نجيبك معايا توقع شي مصيبة\n\nتالاسين :اهااااااااا.. دابا انا منحوسة.. يااااك!! \n\nبراء :هههه هادشي لي بانلي\n\nناضت كتنفض حوايجها مخنزرة وتميق فيه وهو حاضيها كيضحك.. \n\nتالاسين :ايوا اسيدي ما تشركشي معايا الطريق \n\nخلفات غادة بوحدها وهو يشدها رجعها عندو وقابلها معاه.. \n\nبراء :من نيتك ههه \n\nمع الجرة لي جرها وجات قبالتو شافت موراه.. وهي ضربها اللقوة.. تشللات فبلاصتها وخرجو عينيها.. وبدات غير كتمتم وعينيها مكوانسيين موراه..\n\nبراء :مالك\n\nتالاسين :اباببب.. ببب\n\nشاف فيها غير كتزيزين عليه.. ودار يشوف موراه.. وكاااانت الصدمة.. خرجو عينيه ودار زرب عليها جرها تخباو مور واحد الحجرة مغطية بالثلج جات مدرقة شوية وجلسها وجلس حتا هو باش ما يبقاوش يبانو..\n\nتالاسين :(سرطات ريقها كتشوف قدامها مصدومة) داكشي لي شفت هو هاداك.. ياك!!!! \n\nبراء :(كيشوف قدامو) اه.. هو هاداك\n\nتالاسين :(زيرها الخوف ودمعو عينيها) مشيييييييييينا فيها اهنهههنن\n\nبراء :ششش.. ايسمعوك\n\nتالاسين :ياكلونا يااااااك!!!! \n\nبراء :ششش.. قلتلك. سكتي \n\nقصح فيها الشوفة باش تسكت حتا يبسات فبلاصتها بالخلعة وهي كتخايل المنظر لي شافت.. زوووج دببة قطبيين.. بويض ببياض الثلج.. مقنتين فوسط حجر مغطي بالثلج.. ولي باين انها كانت أنثى وذكر.. حيث الوضع لي كانو فيه وضع مثير للشبهات.. واحد لتحت وواحد الفوق.. ومن الشكل باااين شنو كيديرو.. ومع بقاو غيير كيجريو بدون وجهة وغير هربانين حتا وصلو لبلاصة عامرة حجر بحال الغيران واغلبيتو مغطي بالثلج.. \n\nبراء :(بهمس) خليهم حتا يساليو ونخرجو\n\nتالاسين :اهاه اهاه.. حتااا يساليو على خاطر خاطرهم.. علاش حنا مزرووبين.. ها هما تما حتا وكان يشبعو غير ما يكلوناشي اهنهههنننن\n\nبراء :ههه.. هادشي خاصو يتفيلما\n\nهز لا كام ديالو.. وبدا كيطل من مور الحجرة لي مخبعين فيها غييير من الطريف وكيصور فيهم ويضحك حتا جراتو من الكول تقابل معاها.. \n\nتالاسين :واش ومن نيتك؟؟؟ ؟\n\nبراء :مالك!!! \n\nتالاسين :اواعدي على مااالي اواعدي واش من نيتك.. اهنههنن صورتي كلشي بقالك غير تصور البورنو دالحيوانات ايحصلووووك يجيو يرفسونا هنا!!!!! \n\nبراء :(طلع حاجبو) اهاااااا.. كتعرفي البورنو بعدا!! \n\nتالاسين :(حشمها) شش.. شمن.. دد..(دفعات جبهة كتشالي بيديها تغطي على حشمتها) دابا حنا فييييين ونتينا فيييين!!! \n\nبراء :(سدلها فمها)شششش..اتفضحينا سكتي\n\nتالاسين :(خرجات عينيها وبدات كتهضر بصوت خافت) واش من نيتك كتصور.. شني كتصور.. داكشي لي بقالك تصورو.. غير لللل... \n\nبراء :(بهمس) للللل.. ااااش ههه!!! \n\nتالاسين :المنكر.. شني اتصور فداكشي\n\nبراء :شغلك.. خليني نصور قبل ما يساليو\n\nدار باغي يصور عاود وهي تجرو من الكول من اللور حتا دوراتو عندها وهزات صبعها قبالة وجهو مخرجة عينيها.. \n\nتالاسين : راه كنقولك هاد الكاميرا هي لي اتكون سباب موتنا.. \n\nبراء :(شد الكاميرا قدامها) هادي راه حياتي\n\nتالاسين :حياااتك!!! وانا تخرجلي على حياااتي\n\nبراء :خليني نصور وسكتي\n\nتالاسين :حرااام عليك باقة باغا نعيييش اهنهههننن\n\nبراء :مالكي.. استغلي الفرصة.. راه محاالش واش تعاود وتحضري لدب كينكح دبة وبالمباشر هههه\n\nتالاسين :(خرجات عينيها فيه) وا الله يقل حياك كثر ما هو قليل.. \n\nبراء : علاش مالو النكاح حرام.. عيب.. راه غريزة ههه بيه جيتي وجيت لدنيا.. كون حشم باك كاااع ما تكوني حدايا دابا كتفرجي هههه\n\nتالاسين :(مصدومة) فخبارك ما بقيتيشي تحشم\n\nتبسم بمكر وقرب تقابل معاها وعينيه بين عينيها وشفايفها\n\nبراء :كون ما كونتش كنحشم.. وكون راه شلاااااااااا ما درت.. \n\nغمزها ورجع بعد مخليها حالةة فمها.. وكلها مزنكة اطرطق.. وهي كتفكر موقفهم لي كانو فيه قبايلة.. وبقات مبرققة فيه عينيها وهو كيضحك.. \n\nبراء :ولاااهيلا.. حتا الشوفة باغة تحرميها عليا.. \n\nرمالها الهضرة وضحك عليها ودار كيصور وخلاها هي قلبات وجهها حمراااااء.. ما عرفات ما تقول.. وهي خيفانة.. سكتات شحال حتا تلفات وبدات كتغبن وتنكر.. ومرة مرة تجبد طل تشوف حتا هي وترجع تيبس فبلاصتها حتا عيات وطلعات معاهارلبرودة دالثلج.. \n\nتالاسين :واش مزالين!!! \n\nبراء :(كيصور) خلي السيد خدام على راسو هههه\n\nتالاسين :وراه بزاااف اوووف عيييت وهما ما عياو\n\nبراء :هادشي ما كيعييش هههه\n\nدارت شافت فيه كان عاطيها بظهرو وكيصور وهي تنزل عليه بدقة للظهر عوجاتو.. \n\nتالاسين :حشم ولا راه انهرسك\n\nبراء :اححح.. حشمي نتي.. انا ساكت نتي لي كتهضريني\n\nتالاسين:وراه الارض باااردة بزااف.. رجلي ججمدو عليا\n\nبراء :ششش.. ها هما غاديين بحالهم.. \n\nتالاسين :بصح.. سالاو! \n\nبراء :(ضحك كيشوف فيها) هههههه راه نتي لي كتجبديني خليني ساكت\n\nتالاسين :عقلك خامج والله القسم\n\nبراء :شوفلك شكون كيهضر.. شكون لي هضر على البورنو قبايلة \n\nتالاسين :(تلونات)ااا.. مماا. مكمم..ما انمشيوشي فحالنا\n\nناضت وقفات كطل عليهم وهو ضحك عليها حتا شبع وناض كيشوف واش مزالين.. \n\nبراء :خليك هنا انشوفهم واش مشاو فخطرة عندك يخرجولنا من شي قنت\n\nتالاسين :فين اتمشي\n\nبراء :هاني حداك.. غير انطل ونرجع \n\nتالاسين :وعنداك...رد البال\n\nبراء :ههه ما تخافيش.. السيد اتكون راشقالو دابا ما يديرلي والو \n\nغمزها وضحك وتمشى بشوية كي تأكد واش مزالين ولا بعدو.. طل عليهم بانولو غاديين مبعدين وهو ينعتلها تجي عندو.. ضرباتها بجرية وحدة حتا شداتلو فدراعو خايفة.. وهو عاجبو الحال.. هز البوصلة يشوف طريق لي ايرجعو منها حيث فاش جراو هربانين قبايلة تلفو الاتجاه ديالهم.. وداكشي لي كان.. وشد طريق الشرق راجع فحالو.. وشاد فقشابتها هي لي شادة فيه وكتشوف فجنابها خايفة.. \n\nبراء :كي جاتك لفراجة هههه\n\nتالاسين :(خنزرات فيه) كي وجهك\n\nبراء :اذا واعرة هههه \n\nتالاسين :لا ثايق فراسك.. الماسخ\n\nبراء :دابا هاد الفيديو واش نعطيه للمجلة ولا نلوحو فالسيت بلو ما عرفتش!!! اكييد كتعرفيه ياك ههههه\n\nتالاسين :الا جاوبتك عكرلي\n\nضحك وهو عاجبو حالو يطلعها عليها وهي كتفقص.. وحشمانة وخايفة ما قدراش تبعد عليه فنفس الوقت حتا وصلو للقبيلة.. \n\nكانت متكية فاش دخل عندها يشوف.. غير شافتو تبسمات.. ودخل هو سد الباب وجر الكرسي وجلس قدامها.. مهموم وبااينة عليه.. شافها تبسماتلو وهز يديها باسها وشدها وسط يديه.. \n\nفراس :كيبقيتي \n\nرقية :(بصوت عيان) الحمد لله.. نتين لي كيبئيتي\n\nفراس :(تنهد) ما عرفتش\n\nرقية:(زيرات على يدو) سمع مني.. جمع ولادك عليك.. الدنيا فنيانة.. اليوم هانتين فيها وغذا لا.. ولادك كيبغيوك وكيعزوك وكيحتارموك.. ما تخليهومش ينفرو منك ويكرهوك.. عارفاك باغي مصلحتهم وباغي تربيهم.. ولكن ماشي هاكة اولدي.. هما دارو الغلط ونتين ما تكملش عليه.. كبر عئلك.. \n\nفراس: ما بغيتهومش يترباو على لكذوب.. دارتها قدها قد راسها.. وخرجات على خوها وختها وعلى العائلات بزوج.. شفتي حالتنا كي رجعات.. هادشي كامل بسبابهم.. هي وزينب.. \n\nرقية :زينب راها فكرات فولادها ما فكرات فلي جاي من مور داكشي.. وبيسان فكرات بئلبها ما فكرات بعئلها.. عز بيها خوها حتا دارت لي دارتو.. ودابا لي وئع وئع.. والا هما غلطو.. نتين خلي ئلبك كبير وسمحلهم.. هاديك مك ولوخرا بنتك.. وعمر الظفر ما يخرج من اللحم\n\nفراس :صعييييب نرجع نثيق فيهم كيف لول.. صعيب بزاف.. راكي عارفاني\n\nرقية :عارفاك وحافضاك.. حتا حد ما ئالك عطيهم ثيئتك من دابا.. مهم تعفي عليهم وترجعهم لحبابهم وترجعهم لينا.. والبائي بشوية بشوية ايتصلح\n\nفراس:سكت كيشوف فيها\n\nرقية:دير بكلامي ما اتندمش.. ما تئصحش راسك.. راك ما نتين فالربح ما هما فالربح.. وجيبلي ولادي نشوفهم عافا ولدي.. راني خايفة نموت وانا ما شايفاهومش.. بغيت نشوفهم توحشتهم.. \n\nفراس:براء راه مسافر..كي انديرولو\n\nرقية:جيبولي.. راه هاداك كبدتي.. حتا حاجة ما تصعاب عليك.. \n\nفراس:يكون خير\n\nرقية:فوض امرك لله وما ايكون غير الخير.. وانا انتسناك تجيبهوملي.. فرحني بشوفتهم.. راه شوفتهم هي لا نائصاني ونوض ندك وندردك عليكم عاود هههه كحكح كح\n\nفرزس:حاولي على راسك.. والله يطول ليك فلعمر ويخليك لينا\n\nرقية :ايييه اوليدي.. شحال ما طال لعمر.. يوفى يوفى الأجل.. الموت هي لي ما منها هروب\n\nفراس: خلينا من هاد الهضرة دابا\n\nرقية :واخة.. مزال نتين ومراتك مخاصمين\n\nفراس:(خنزر) هي اكثر وحدة مقصح من جهتها.. بيسان نعذرها بلا عقل.. وحتا زينب موالفالها.. ولكن هي.. هي راها عارفاني وخبعات عليا.. وبلاااااا داك لكلام المسموم لي سمعت منها.. مزال لحد الساعة كيتعاود فوذني\n\nرقية:ايوا عذرها اولدي..حط راسك فبلاصتها.. تخرج وترجع ما تلئاش بنتك وتلئاهم غبروها.. شنو دير!!!! راها بنتها هاديك وتحرئات عليها.. وفديك الساع راه كانت غير كتطلئ بلا ما توزن ما عرفاش اش كتئول.. ومراتك راك عارفها.. من يرم يومها فمها ما عندو فرانات.. لي جاتها على فمها كطلئها ولكريم الله\n\nفراس:كون ما عرفتها محروقة على بنتها كان ايكون عندي معاها كلام خووووور.. راه ثاقيت الله فيها.. \n\nرقية :نعل الشيطان وخزيه.. ولد الحرام دخل بيناتنا فرتكلنا الشمل.. شوف الحاجة المزيانة فهادشي.. ها ولدك فرحان وشكون فحالو ومزوج بلي حبها ئلبو.. وتالاسين رجعات وحدة من العائلة دبصح ورجعات مرت ولدك.. وبييان وزينب راه حتاااا هما ايكونو ندمو على هادشي لي دارو.. والا طلبو السماحة ما عليك غير تسمحلهم.. ورؤيا معذورة خبعات على ئبل بنتها حيث خافت عليها.. والعائلات دااابا يرجعو كما كانو ون ولخواطر دابا تصفى.. وسعد دابا يجيبلو الله بنت الناس لي تليئ بيه.. راه كيئولك سهلها تسهال. \n\nدازو يوماين اخرى.. خرجو فيها لالة رقية من الطبيب وداوها للدار.. ما بقاتش قادة تزيد كثر فلكلينيك.. داوها للدار ترتاح تما حسن ليها.. وفراس دار اتصالاتو باش يرجع براء وتالاسين من الرحلة.. وهضرة الحاجة كتعاود هاد اليوماين فبالو وكيفكر فيها مزياااان.. اما هو رؤيا.. الطريق لي كيعمرها كتخويها هي.. ولسانها ما بقى كيشرك هضرة مع لسانو.. وحتا الشوفة ما بقاوش كيشبعوها فيه.. كيجي يطل على الحاجة ويغبر عاود.. \n\n🍃🍃🍃🍃\n\nجالسين فوسط الدار بثلاثة.. هنية.. حسن.. رؤيا.. ورقية فبيتها كترتاح.. رؤيا غير عاضة فالصبر وساكتة.. اما لي فالقلب ما يعلم بيه غير لي خلقها.. هنية شادة تسبيح فيديها كتسبح وحسن كيقرا القرآن..وكلهم باين عليهم الهم ولعيا وقلة النعاس.. وخصوووووصي هي.. \n\nكانو فوسط واحد الصمت غرييييب.. صوت النفس ديالهم كيتسمع.. وهما كل واحد فيهم فين ساافر ببالو.. حتا تسمع الصوني.. دازت قدامهم الخدامة مشات تفتح الباب وهما ما تحركاتش فيهم الشعرة.. شكون ايجي عندهم اصلا!! ايكون واحد من التوأم ولا فراس.. حتا كيسمعو صوت الطالون كيتقرقب.. وتبعوه صوت خطوات أخرى.. والسهاااااات.. حتا وقفو عليهم فباب الصالة.. هزو راسهم.. واقفين بزوج.. زينب وبيسان.. وتبعهم فراس من لور عاد داخل.. تصدمو وجمدو فبلاصتهم.. شافت فعيني بنتها وهي مزيرة بالبكية.. ما متيقاش بلي هي لي قدامها.. \n\nرؤيا :بيسان!! \n\nبيسان :(ببحة باكية) ماما!! \n\nرؤيا :بنتييييي\n\nناضت وقفات من بلاصتها تلاحت عليها بيسان معنقاها.. وبداااو دموعهم كيسيحو وكيبكيو بصوت مسموووع.. كل وحدة فين زيرات على لوخرا وما بغاتش تطلق منها.. \n\nرؤيا :بنتييييي اههئ اههئ..لحبيبة ديالي.. خداوك عليا ابنتي حرقولي قلبي عليك اههئ \n\nبيسان :توحشتك اماما اههئ اههئ توحشتكوم بزاف اههئ سمحولي عافاكم اههئ اههئ \n\nرؤيا :(شدات وجهها بين يديها) شوف فيا شوف!!!.. كيبقيتي مزيانة.. ضعافيتي احبيبتي انهنههئ كضرك شي حاجة!! باغة شي حاجة (بدات كتبوسها فوجهها بلهفة وجراتها عنقاتها) وتوحشتاااااك ابنتي.. قلبي تقطع عليييييك اههئ اههئ \n\nحلفات وحدة ما طلق من لوخرا.. كيبكيو ويعيطو على لي يبكي معاهم.. حتا بكاو لي دايرين بيهم.. فرقاتها بزز فاش جراتها هنية تعنقها ودارت حقها حتا هي بلبكى والبوسان وطلقاتها هي شدها حسن.. \n\nبيسان:جدووو اههئ توحشتك اههئ اههئ \n\nحسن:(باس راسها كيبكي ) الصغيرة ديالي.. بنتي لحبيبة.. على سلااامتك\n\nطلق منها فاش جراتها رؤيا عندها عاود مزال ما شبعات منها.. وما مسوقااش لا لزينب لي واقفة لا لفراس لي حداها.. \n\nرؤيا :اجي جلس اجي (جراتها جلساتها حداها وشداتلها يديها) قولي فاين كنتي!!! شمن موطع!! قولي ابنتي قولي\n\nهزات نص عينيها فباها لي واقف هاز مناخرو للسماء وكيتفرج فهاد الفيلم.. دموعها معمرين عينيها وهي كترمش فيه.. شافتها رؤيا كتشوف فيه ودوراتلها وجهها عندها.. \n\nرؤيا :شوف فيا وقولي!! فاين!! \n\nبيسان:فف.. فف.. فواحد الدار\n\nرؤيا :شمن دار!! فاين جات!! \n\nفراس :(بصوت قاصح) كانت فالمانيا.. فالدار دالجبل\n\nخرجات عينيها فيه.. ودارت شافت فبنتها لي حانية راسها.. ورجعات شافت فيه كتنهج..كانت ديك الدار هي لي خداها ليها فاش كانت حاملة ببراء جاية وسط الغابة ومعزوووولة بوحدها..\n\nرؤيا :ارتاحيتي فاش صردتيها لتما!!! برد خاطرك!!! كنتي كتوكلها بعدا ولا مخليها بجوعها؟؟\n\nفراس :(خنزر فيها)\n\nبيسان :(زيراتلها على يديها) ماما.. صافي\n\nرؤيا :ما ايصفااااش.. ما جبرتي فاين تصردها.. غير لداك لخلا!!! ما خفتيشي عليها هااا!!\n\nبيسان:ماما راه كانو معانا الرجال.. صافي عافاك\n\nفراس:(حمر فيها) ياك بنتك وها هي حداك.. وا جمعي وطوي عليا\n\nبيسان :(جراتها من يديها كتبكي) عاااافاك اماما صافي.. بركة اههئ اههئ ما دابزوشي بسبابي عاافاك.. لي وقع كافي عافاك\n\nشافت فيه مطولا معبسة.. وشافت فزينب لي واقفة حداه مقنتة وغير كتشوف بعينيها وحانية راسها.. حالتها حالة.. فيين هي زينب لي كانت ما تباانش اذا ما كانتش مقادة الحالة.. دابا لابسة جلابة من الطرف وجامعة شعرها بقراصة وحنوكها دخلو فبعضهم وحفرو حفرة.. \n\nرؤيا :عجبك هايدا اخالتي!! ارتاحيتي!! ماشي حشومة عليك\n\nزينب:(حنات راسها كتبكي) \n\nرؤيا :شني تسالينا من هادشي كاااامل!!! \n\nزينب :(بصوت خافت) سمحولي انهههئ.. سمحولي \n\nحسن:(بحسرة) قلنا كبرتي ودرتي عقلك.. ونتي غير ما زايدة فيه\n\nزينب: عارفة راسي غاالطة اههئ بلحق راه كنت باغة غير نشوف الفرحة دولادي اههئ اههئ ما كنت باغة والو\n\nحسن:(بحدة) الفرحة!!! شمن فرحة كتهضري عليها!!! وريهالي.. شوفي فيهم كااملين واش يبانولك فرحانين!!! \n\nزينب:(سكتات كتبكي) \n\nهنية:دابا علاش هاد الهضرة.. لي فات مات.. الإنسان خطاء والمسامح كريم\n\nرؤيا :(كتشوف ففراس ما هبطاتش عينيها) قولالو اعزيزة قولالو.. قولها لهذا لي سيب بنتو فالثلث الخالي.. كون كانت عدوتو هذا جهد ما يعملها\n\nفراس:(بغضب) رؤياااااااا.. اتسكتي ولا راه ما ايعجبك حااال.. خليني موقرك\n\nرؤيا :علاااااش نتينا بعدا عمممرك وقرتي شييي حد!!! \n\nبيسان:(وقفات كترغبها) عااافاك اماما صافي اههئ اههئ عاافاك بركة.. \n\nهنية:طفيو الغضب الولاد.. ماشي هايدا\n\nفراس:(كيشوف فيها محمر) نتي راكي كتقلبي عليا\n\nرؤيا :انا ما.. \n\nهنية:(قاطعاتها بعصبية) رؤياااااااا.. سكت.. سد دقمك\n\nرؤيا :(شافت فيها مكمشة فمها) \n\nهنية:اتزيد حرف واحد قسما بالله ما نزيد نضرب الضربة فهاد الدار.. صافي كون تحشم\n\nزيرات فمها وشافت فيه.. تبادلو الشوفات لي كيف القرطاس.. وزفرات وجلسات وجرات بنتها عندها.. \n\nرؤيا :صافي سكت ابنتي.. هانتينا حدا يماك وعمري نزيد نفرقك.. عمري نخلي شي حد يأديك\n\nبيسان:انا مزيااانة اماما.. غير ما دابزوشي.. والله ما كان خاصني والو تما من غيركم\n\nهزات عينيها فيه معبسة وهو مزال كيشوف فيها ويسوط.. وزفر وضرب ضربة فالحسط وتم خارج فحالو وهي قلبات وجهها كتشوف فبنتها وتمسح علىَ شعرها..\n\nخرج هو.. وهي دارت عند بنتها وبقات زينب واقفة حانية الراس وحسن واقف مخنزر فيها.. شافت فيهم هنية حتا عيات وتنهدات.. \n\nهنية:اجي اختي زينب تجلس اجي\n\nزينب:(شافت فيها وشافت فحسن وعينيها طااايبين من تحت بقوة لبكى ) \n\nهنية :اجي ترتاح(جراتها هنية جلساتها حداها)\n\nبيسان:سمحولي.. انا سبابكم فهادشي اههئ اههئ\n\nرؤيا :صافي ابنتي.. بركة من لبكى\n\nزينب:نتي ما عليك ذنب.. انا لي مني لافوط اههئ اههئ\n\nحسن:ايوا مزيان منين عارفاه\n\nهنية :سي حسن.. نعل الشيطان\n\nحسن:(زفر) الله ينعلو ويخزيه\n\nهنية:وا صافي.. نساو لي فات.. وبلا ما تزيدو تكبرو ألقضية راه لي فينا يكفينا\n\nحسن:(شاف فزينب مطولا) الله يهديك هدا ما نقولك.. ما درتي فيها ما يصلاح\n\nتنهد وجلس قالب وجهو وساكت حتا حس ببيسان لي تخشات فيه معنقاه..\n\nبيسان :ما تغضبشي عليها عافاك.. ماشي غير هي بوحدها لي غلطات.. ما تلوموهاشي بوحدها\n\nحسن:نتينا راك صغيرة وهي مولاة لعقل زعما لي خاصها تفقهك.. ساعة هي غير ما جراتك للهاوية معاها\n\nبيسان: سمحلنا عافاك اجدو.. نبوسلك يدك (جراتلو يدو وهو يحيدهالها)\n\nحسن:استغفر الله..\n\nبيسان :عافاك اجدو.. سمحلها وسمحلي.. عافاك\n\nحسن:لا حول ولا قوة الا بالله.. (جرها عنقها) صافي سكتي\n\nبيسان :(كتبكي) اتسمحلها ياك\n\nحسن:يكون خير\n\nسكتو كل واحد فين مكمش فقنت.. رؤيا عينيها غير على بنتها.. ما بقات مسوقة لحد.. والباقي كلها فين قالب وجهو وزينب كون لقات الأرض تفتح وتسرطها.. ما لقات فين دير وجهها.. وهي حاسة بكلشي كارهها فهاد اللحظة.. حتا ناضت بيسان كتمسح وجهها..\n\nبيسان :فاين هي يما!!\n\nرؤيا :راها فبيتها ناعسة.. اتفرح بزاف منين تشوفك\n\nبيسان:واخة.. انمشي عندها\n\nرؤيا :مشي.. بلحق اجي بعدا.. فيك الجوع!! شني نوجدلك!!\n\nبيسان :لا بلاش ما قاداشي والله..\n\nرؤيا :ما بقيتيشي كتاكل.. ضعافتي ابنتي\n\nبيسان :(شداتلها يديها باستها) انا مزيانة. اماما كون هانية.. كنت باغاكم غير نتوما وهاني حداكم.. ودابا انرجع حسن..\n\nرؤيا :واخة ابنتي.. على خاطرك\n\nباستها وعنقاتها مزيرة عليها.. ما شبعاتش منها.. ومشات غادة لبيت رقية طل عليها.. ناض حسن خرج فحالو وبقاو بثلاثتهم جالسين وساكتين حتا هضرات زينب..\n\nزينب:رؤيا بنتي\n\nرؤيا :(شافت فيها بنص عين)\n\nزينب:(كتبكي) سمحيلي عافاك ابنتي..سمحيلي الله يرضي عليك اههئ اههئ كنت باغة غير مصلاحتهم ونشوفهم فرحانين.. ما فكرتش فلي مور داكششي اههئ اههئ\n\nرؤيا :كان خاصك تفكري.. شوفي فاين وصلتينا\n\nزينب :انا غلطت وكنعتااارف.. ولكن ما كنتش ناوية ايوقع هادشي كامل اههئ اههئ كون عرفت كاع ما نديرها\n\nسكتات كتشوف فيها.. ولوخرا كتبكي وتشهق..فعاوط الدمعة كتهبط عشرة.. عزات عليها.. ومن طبيعتها حنينة وواخة كتعيا تبغي تقصح قلبها ما كتقدش..\n\nرؤيا :الله يسامح.. لي وقع وقع.. وانا عندي ولادي ها هما رجعولي وبيخير\n\nزينب:بصح سمحتيلي!!\n\nرؤيا :(تبسماتلها) الله يسامح.. كلنا كنغلطو..\n\nهنية :ايوا الحمدلله هايدا نبغيكم.. ايوا دابا بقالكم تسامحو نتوما ورجالكم.. راكم قهرتونا\n\nرؤيا :ما نسمحلو ما يسمحلي.. يفرقني عليه\n\nهنية :ايوا ييه.. حتا ما نكونشي عارفاك لا نتينا لا هو.. دورو دورو وترجعو لبعضكم\n\nرؤيا :الا هاد المرة.. حيث زاد فيه وبزااااااف\n\nهنية :(عوجات فمها) امممم... على شوية ونثيقك \n\nرؤيا :دابا تشوفي\n\nهنية :اه دابا نشوف.. ونشوفو كاملين.. زينب.. مشي هضر مع راجلك وراديه.. عافاكم لما فكو هاد لحريرة.. \n\nزينب:ايغوت عليا وما عندي وجه لي نهضر بيه ولا نشوف فيه\n\nهنية :حسن قلبو كبير.. واخة يدور فيك راه مرجوعتو يتهدن.. \n\nزينب :تنهدات) ان شاء الله.. خليه من بعد ونهضر معاه.. (حنات راسها) اما فراس محال باقي يطوف بساحتي\n\nرؤيا :اصلا داك ولدك مريض.. عندو شي فيزيبل ناقص\n\nهنية :سكت ها هو يرجع يسمعك تنوضوها عاود.. \n\nرؤيا :ويسمع انخاف منو! \n\nهنية :راه راججلك هاداك اشمن.. خاصك تحتارمو\n\nرؤيا :حتا يكون هو كيحتارمني بعدا.. حاسب راسو سبع وحد ما فحالو.. بشمن حق يفرقني على بنتي!!! شفت حتاااا شفت فأنانيتو ما شفت.. حادك غير فلغوات وتصعصيع\n\nهنية :ايوا بعدا هو صابرلك لهبالك.. لا نسيتي ما دوزتي عليه.. وواخة هايداك.. كيغوت عليك وما يخلي لي يغوت عليك.. ويا وييييل ويييلو لي يجي جهتك ولا يمسك بشعرة.. نتينا عاارفة راجلك كيتعصب.. وفاش كيتعصب ما كيبقاشي يشعر ولا يفكر.. وهاداك عيبو ماشي دابا عاد اتعرفيه.. وراه حتا زين ما خطاتو لولة.. ونتينا عندك داك لسان مااضي كيخرج غير لعسل.. كتسكت تسكت.. وفلخر كطلقيها بحال القرطاس..\n\nرؤيا :علاش شني عملتلو انا! فاش غلطت معاه\n\nهنية :علاش تخبعي عليه!!! ياك عارفاه وعارفة بلي ما كيبغيييشي لي يخبع عليه شي حاجة ولا يلعب مور ظهرو.. راه ستر الله داك نهار ما عطاكشي شي دقة ونتينا جالسة كتغاوت معاه.. غير ديك الهضرة راك خليتيها كتحفر فيه كيف السم\n\nرؤيا :قلتلو غير الحق.. ما كذبتشي عليه\n\nهنية :من نيتك.. كاينة شي وحدة تقول لراجلها ندوز فيك وفغيرك.. بحال الا ما كيسوى عندك والو.. واش دوزتو لقليل؟؟\n\nرؤيا :اه على ولادي ما نعقل على حد.. وزايدون هو لي عصبني\n\nهنية :ايوا شني انقولك ابنتي.. الله يكملك بعقلك.. شرفتي ومزالة مزنزنة.. غير بقا ترطا هاكة حتا تجبر غير يدك والريح.. راجلك مزااااال زين وعاطي للعين.. الا ضضرباتلو فلخوا يسرسبك ويديها بنت بنوووت.. وبقا نتينا هنا عليا (كتعيبها) هو عصبنييي ما كذبتشي عليه (عطاتها صبع) وديك الساعة طلعي معاك هذا.. \n\nرؤيا :الماء والشطابة\n\nقالتها وقلبات وجهها كترمش.. دايرة راسها ما مسوقاااش وهي راه الوسواااس كينخر فيها.. وهنية بلعاااني دخلاتلها هاد الفكرة فراسها.. عارفاها معكسة وراسها قاصح.. واتبقى هازة مناخرها للسماء.. وعارفة الغيرة والخوف هما لي يقدرو يخليوها تحرك وتبدا تفكر ويتنادم معاها الحال.. اما هنية فما جاية لا فصفو لا فصفها هي باغاهم غير يتصالحو ويتجمع شمل كل واحد فديك الدار بحالو ايام زمان\n\nصبح الصباح.. وناضو يتجمعو على الطبلة دلفطور.. عاد رجعات الروح فيهم شوية.. واخة فراس مزال ما كيشرك معاهم الطعام ولكن على الاقل طبلتهم بدات تعمر كيف لول.. شحال ما تجمعو هاد الجمعة واخة شحاااال من واحد ناقص.. وشحال من واحد غير ساكت منهم حسن لي قالب وجهو على زينب لي ما عندها وجه لي تهزو فيهم.. وجهاد وجواد حاميين السوق فرحانين بختهم لي رجعات..فطرو وخرجو يمشيو للخدمة لي كاملة ترمات عليهم فهاد الايام.. وخلاوهم هما تجمعو على رقية فبيتها مونسينها..\n\nحسن:الحاجة.. كيف صبحتي\n\nرقية:نحمدو الله.. حسن من ئبل\n\nحسن :الحمد لله داكشي لي بغينا.. يله نخليكم\n\nرؤيا :جلس معانا فاين اتمشي\n\nحسن: خليكم نتوما عيالات بيناتكم.. انا انخرج نتمشى\n\nرؤيا :واخة.. على خاطرك.. ما تعطلشي انعملو الرفيسة لغذا\n\nحسن:ان شاء الله\n\nتم خارج فحالو وداز من حدا زينب.. خنزر فيها وخرج.. وهي حنات راسها كتلعب بصباعها.. حتا نطقات رقية..\n\nرقية:نوض لحئ راجلك ونتين تفلي فصباعك\n\nزينب:(تنهدات) خليني جالسة.. ما ناقصني هضرة نسمعها\n\nرقية: الهضرة ما منهاش هروب.. هادي ديرها فبالك.. ولكن شحال ئدكم تبئاو هاكة.. شحال ما ئصح معاك رطب راسك نتين شوية وخليو هاد لعجاجة دوز\n\nزينب :ما عرفتش\n\nهنية:وشكون ايعرف.. نوض نوض.. نوض تبع راجلك\n\nزينب:(بتردد) وو.. واخة.. اووف الله يستر\n\nرقية:غير مشي ما يكون غير الخير ان شاء الله..\n\nلحقات زينب راجلها.. وبقاو هما جالسين كيهضرو وكيحاولو يفوجو على بعضهم وبنساو الهم.. داز شحال دالوقت حتا كيسمعو صوت ماشي غريب عليهم فالباب..\n\nشامة:يما؟؟؟\n\nهزو راسهم فيها.. داخلة كيف الرعدة.. تقدمات بالزربة جلسات حدا رقية كتقلبها بعينيها.. وبيسان غير شافتها تزير قلبها.. حيث تلقائيا كتفكرها بيه.. \n\nشامة:كيف نتينا!!! شني وقعلك!! قولي!! باش كتحس!! \n\nرقية :بشوية عليك ابنتي.. الحمد لله على لطف الله.. \n\nشامة:(دارت شافت فرؤيا والباقي) حراااام عليكم والله.. علاش ما قلتوهاليشي!!! كون ما سعد تلاقى بلولاد وقالوهالو كاااع ما نعرف!!! شني زعما.. ما بقيتشي محسوبة منكم ولا؟ \n\nرؤيا :راه غير تفتنا اختي.. ربي لي كان عالم بينا \n\nشامة:واخة هايداك.. هزو غير تيلي وقولوهالي.. غير ميساج.. مهم ما تخليونيشي فدار غفلون.. اولا حرام؟ \n\nرقية :ونتين حرام الا هزيتي تيليفونك وسئسيت فيا!!!.. ياك من نهار وئع داك المونتيف ما بئيتي كتسول ولا تسوئ لشي حد.. ضربتي على كلشي بكروا حمراء.. غير رؤيا هي لي فيها الخير بئات كتمشي عندك.. أما نتين حرام ولا تجي وطل علينا..يموت ويعيش الواحد ونتين لا خبار\n\nشامة:(تحشمات) ماشي هايداك ايما.. غير الوقت وصافي.. والحالة ما كانتشي حتا لتم\n\nرقية :ايوا حالتنا ما كانتش حسن من حالتك.. لي طحتو فيه طحنا فيه..غير نتين هزيتي فئلبك بالزااااايد.. ونسيتي حئ الملحة والطعام لي شركنا\n\nشامة:حشومة عليك ايما.. علاش كتقول هايدا\n\nرقية :ايوا الحئ ما كيعجب حد.. هذا حال بنادم\n\nََشامة:اودي راه غير الشيطان فاش كيحضر.. اما راه لي مكتابة هي لي اتكون.. \n\nرقية :(بنص عين) ايوا الله ينعلو ويخزيه\n\nشامة:شني دابا؟ ؟مقلقة مني!! \n\nرقية :ما مئلئة ما والو.. غير ئلت لي كاين\n\nشامة :لا مقلقة.. بلحق سمحلي.. (باستلها راسها) مل تديشي عليا.. غير ساعة غضب\n\nرقية :الله يسمحلنا جميعا.. ويصفي خواطركم.. راه هادو عائلتك..\n\nشامة:الخاطر صااافي.. الحمد لله.. مهم انا من جهتي نسيت لي وقع فحال الا عمرو ما كان.. ودابا هما تزوجو ولي عطا الله عطاه.. نتمناولهم غير التيسير\n\nرقية :اميييين.. \n\nرؤيا :ايوا وما عولاشي تسلم.. غير دخلتي ودرمتي كي البقرة\n\nشامة:هههه حاشاك.. غير الخلعة عملاتالي.. فاش قالالي سعد شنقت عليه قلتلو دااااابا تديني عندها.. \n\nرؤيا :واش جا معاك!!! \n\nشامة:اه.. راه فالباب\n\nحسات بمها كتشوف فيها.. دارت شافت فيها.. وكتقرا عينيها لي خيفانين عليها.. وزيراتلها على يديها بابتسامة كأنها كطمنها على حالها.. \n\nرقية :ايوا ئولو يدخل.. علاش وائف برا!! اولا ما مهولش يشوفني\n\nشامة:احم.. راه غير.. \n\nرقية :غير اش! \n\nشامة:مهم.. راكي عارفة.. اخر مرة جا ما كنتشي حتا لتم\n\nهنية :اودييي قولو يدخل.. واش ايبقى برا.. \n\nشامة:ما ايبغيشي\n\nرقية :ايبغي.. ئولو يماك بغاتك وهو ايجي\n\nشامةة:ايوا صبرو نسلم عليكم بعدا\n\nما عجبهاش الحال تشوفو.. كانت باغة تبعد على وجهو فمرة.. فهاد اللحظة تمنات كون بقات فديك الدار وداك لخلا.. مهم بعيد عليه.. ولكن الايام مصرة تفكرها بحريقها.. \n\nخرجات شامة تهضر معاه.. وخلاتهم هما جالسين.. شافت حتا عيات وناضت وقفات.. \n\nبيسان :انطلع للبيت شوية\n\nرؤيا :ياك لباس\n\nبيسان :والو.. غير قنطوني هاد لحوايج.. نبدلهم وندوش ونجس\n\nرؤيا :واخة بخاطرك\n\nرقية :ما تعطليش.. كتونسني\n\nرؤيا :وحناااا!! ما كنونسوكشي\n\nرقية :نتوما راكم طلعتولو فراسي.. هي لي شحال ما. شفتها\n\nدخلات عليهم شامة.. وهما عينيهم مزالين على الباب حاضيينو واش ايدخل..\n\nرقية :ما بغاش يدخل!!!\n\nشامة:بزز...\n\nتسمعو خلفات عند الباب وتحنحينة قوية ودخل بشوبة حشمان من راسو وبزز باش كيكمل الشوفة فعينيهم..\n\nسعد :السلام عليكم\n\nالجميع :وعليكم السلام \n\nرقية :وا على سلااااااااااااامتك.. زارتنا البركة\n\nهز عينو فيها بابتسامة خجولة وحك عنقو وهو كيشوف فجنابو.. حنحن وقرب بشوية وهز يديها باسها..\n\nسعد:لباس عليك\n\nرقية :ما تشوف باس اولدي\n\nسعد:(شاف فهنية ورؤيا) عزيزة.. خالتي.. كيبقيتو!\n\nهنية :الحمدلله.. الله يرضي عليك\n\nرؤيا : نقولو الحمد الله..\n\nحس بيها قالتها فوق خاطرها وهي كتميق فيه وتشوف فيه بنص عين.. قلب وجهو ورجع شاف فرقية..\n\nسعد :انا انمشي.. جيت غير نشوفك\n\nرقية :فين اتمشي.. على دخول الحمام فحال خروجو\n\nسعد:الصمت\n\nرقية :علاش ما بغيتيش تدخل؟؟\n\nسعد:اححم.. غير.. مهم.. حيث.. عندي الخدمة عليها\n\nرقية :مالك وائف عليك لباطرون.. ياك المحل محل باك.. تفتحو وتسدو امتا ما حبات خاطرك\n\nسعد:وغير..\n\nرقية :ما كاينش وغير.. سمعني اولدي.. لي وئع ما هو غير المكتاب.. ما كتابيتوش هذا ما كان.. ولكن حنا راه عائلة.. حتا حد فينا ما خاصو يخطى لاخور.. وئع المشكيل.. ولكن خاصنا نساوه ونفوتوه اولا! \n\nسعد:(ساكت وعاقد حجبانو مركز معاها) ونعم بالله.. ولن يصيبنا إلا ما كتب الله لنا \n\nرقية :هااااااا.. يرضي عليك دابا عجبتيني.. ولكن ما خاصك تبئى هاز فئلبك وااالو من جيهة اي واحد فهاد الدار\n\nسعد :(تنهد وشد يديها وسط يدو وباسها) سمعيني ايما.. تالاسين كنت باغيها.. وبصح.. ولكن كيف قلتي ما كتابتليش.. ويمكن هادشي فيه خير ليا وليها.. وانا الحمد لله.. تصالحت مع راسي ورضيت بلي مكتابلي.. ومأكد بلي ربي مزال ايعوضني خير.. ولكن.. انا لي خرجت العيب.. والصراحة ما بقالي وجه لي نشوف فيكم.. الشيطان لعبلي على دماغي.. وخلينا نهضر ونتصرف بلا ما نشعر..\n\nرقية :(هزاتلو راسو) المهم نتين عرفتي غلطك.. هادشي لي بغينا.. ونتين راك ولدنا.. فحالك فحال خوتك جهاد وجواد وبراء.. ما بيناتكمش الفرئ.. \n\nسعد :(باس يديها) لهلا يخطيك\n\nرقية :ونزيدك.. حنا نسينا شنو وئع داك النهار.. (شافت فهنية ورؤيا) اولا!!! \n\nهنية:ايييه.. راه ولدنا.. وساعة غضب وفاتت\n\nرقية :رؤيا ؟؟\n\nرؤيا :اممم.. نسينا\n\nرقية :شفتيييي.. ايوا صافي.. كنا وكنتو وصرنا وصرتو.. \n\nسعد :سمحولي وعذروني.. خرجت على طوعي.. ولكن ماشي بخاطري.. \n\nهنية :عاااذرينك اولدي.. الله يحسن لعوان.. ماشي ساهلة\n\nرقية :صافي نسى عليك.. ورجع سعد لي كنعرفوه\n\nسعد :(ضحك) الا نتوما نسيتو كاين لي ما اينساش.. اولهم عمي فراس\n\nرؤيا :(كتمتم) دراكولا.. خالق الرعب فبنادم\n\nرقية :عمك غير تهضر معاه وطلب منو السماحة اينسى ما وقع\n\nرؤيا :(بسخرية) على اساس سمح للي قبل منو ههه بنتو ونفاها\n\nرقية :سكت نتين.. يا ئول شي كلمة مسكدة يا سكتنا\n\nرؤيا :ها هي ساكتة\n\nرقية :ما ديش عليها.. سمع مني.. راكم مزالين ما عارفين فراس.. قااصح ااه.. كيتعصب بزاف اااه.. ولكن كيسامح.. خاصو غير شوية دالوقت\n\nسعد:ان شاء الله.. خليه حتا يفوتك الحال نتي.. ونهضر معاه.. ومزال خاصني نهضر مع شحال من حد\n\nرقية :(تبسمات فوجهو) يرضي عليك ويكملك بعئلك.. \n\nسعد :امين.. وربي يخليك لينا\n\nدخلات عليهم الخدامة قاطعاتهم وسط هضرتهم.. هازة صينية فيها كاس دالقهوة.. \n\nالخدامة:سمحولي! \n\nرؤيا :مريم!! شني بغيتي\n\nالخدامة:بغيت لالة بيسان.. طلبات قهوة!\n\nرؤيا :اااه.. طلعات لبيتها.. طلعيهالها\n\nالخدامه:واخة..و سمحولي(خرجات فحالها) \n\nسعد:اححم.. يله..سمحولي.. خاصني نمشي\n\nرقية :واخة.. بلحئ عنداك ما ترجعش!\n\nسعد :هههه انرجع ان شاء الله\n\nرقية :مرحبا بيك اولدي\n\nباس راسها وناض وقف وتنهد.. قرب جيهة رؤيا وابتسامة راسمها على وجهو.. وهي كتشوف فيه بنص عين.. ما معصباش منو على لي دار.. حيث عاذراه.. ولكن فاش كتفكر حالة بنتها ولي وصلاتلو.. ما كتقدرش تمنع راسها باش تقول بلي هو السباب..\n\nسعد:(جلس قرفصاء عند رجليها) مزالة مقلقة مني!\n\nرؤيا :ما عندي علاش نتقلق منك.. لي فات مات\n\nسعد :مأكدة!!! \n\nرؤيا :اممممم\n\nسعد :ايوا وفاين هي الضحكة ديالك.. منين دخلت ما وريتيهالي!\n\nرؤيا :الصمت\n\nسعد :شفتي قلتلك مقلقة مني.. سمحيلي اخالتي.. راكي فمقام الواليدة.. وعارف راسي فأخر مرة قللت احترامي قدامكم.. ما تديش عليا وعذريني\n\nرؤيا :(شافت فيه مطولا وتنهدات) ما تخافشي ما مقلقاشي منك.. غير الساعة لله.. الله يسامح اولدي..(تبسماتلو) فحالك فحال ولادي.. وكلنا كنغلطو.. ولا عليك عاااذراك\n\nسعد :(باسلها يديها) لهلا يخطيك..\n\nرؤيا :(تبسماتلو)\n\nناض وقف وداز عند هنية لي شافت فيه كتضحك وتبسم.. وحنا لمستواها باس راسها..\n\nسعد :سمحتيلي\n\nهنية :ما مقلقاشي منك اصلا ههه\n\nضحك وتنهد براحة.. وناض شاف فمو وباسلها راسها ورجع شاف فيهم مجموعين..\n\nسعد :يله نخليكم.. تهلاو فراسكم.. يما.. ردي لبال لصحتك راه ما عندناش منك زوج\n\nرقية :غير ما تغبروش عليا انكون بيخير\n\nسعد :ان شاء الله.. يله خليتلكم الراحة\n\nرؤيا :الله معاك\n\nسعد :بسلامة\n\nشامة :انوصل معاك للباب\n\nسعد :لا غير خليك.. ما عندك لاش..\n\nشامة:واخة.. على خاطرك\n\nتبسملهم وهز يدو بمعنى بسلامة وخرج فحالو وهو حاس بنوع من الراحة.. تمشى فالكولوار بتثااااقل وهو كيرجع السينتة دالاحداث لي وقعات.. تفكرها.. وتفكر اخر نهار شافها فيه.. ووقف فطلعة دالدروج وهز راسو كيشوف فيهم شحال.. تبسم ابتسامة واثقة.. شاف فجنابو ما كابن حد.. وطلع بالزربة..\n\nبانتلو الخدامة خارجة من بيتها.. وتخبا دغيا مور السارية.. خلاها حتا دازت.. وتقدم وقف عند الباب.. شاف يمين شمال.. ودق الباب.. وتسمع صوتها.. \n\nبيسان :نعاام مريم.. دخلي\n\nتبسم مصغر عينيه.. ودفع الباب ودخل.. سد الباب بشوية وتم داخل وهو كيسمع صوتها كتهضر.. \n\nبيسان :مزيان منين رجعتي.. اجي عاوني نسد هاد السْرّي(السنسلة)..بففف عصباتني\n\nطلع حاجبو وطل عليها.. واقفة قبالة لمراية مقاتلة مع السنسلة ديال واحد السالوبيط باش تسدها.. ما شافتوش.. حيث ما دارتش تشوف شكون داخل.. شعرها مزال ما نشفاتو.. كانت يله خارجة من الدوش.. تبسم هو بخبث.. وقرب بشوية وحط يدو على يديها لي شادة بيها السنسلة من لور وهز عينو فيها من لمراية.. لقاها فاتحة عينيها فيه حتا لخر.. تبهضات بهضة وحدة.. قلبها وقف.. شاف فيها هو هاكاك.. تبسم وعينيه فعينيها من لمراية.. وشد السنسلة بين يديه كيطلعها..ويله وصلها للنص وهي تبدل تعابير وجهها.. من الصدمة للغضب.. وتنترات منو بقوة ودفعاتو بالمرفق ديالها ودارت تقابلات معاه.. \n\nبيسان :شني كتعمل هنا!! شني جابك لبيتي\n\nسعد:(بابتسامة) جيت نشوفك \n\nبيسان :تشوووفني!!! كضحك عليا؟؟\n\nسعد:لا.. كنهضر بصح\n\nبيسان :واش انا كنهرب منك ونتينا لاحقني.. شني باغي مني!! \n\nسعد :ما بغيت والو.. بغيت غير نشوفك \n\nبيسان :ههه لا لا اكيد نتينا مريض.. (جمعات الضحكة وخنزرات فيه) خرج من هنا.. خرج فحالك\n\nطلع حاجبو وقرب منها وهي شافت فيه ورجعات لور حتا لصقها مع لمراية لي لاصقة فالحيط.. وبابتسامة جانبية هز يديه وحاصرها بيهم وهو كيشوف فعينيها لي كيمشيو ويجيو.. \n\nسعد :ما توحشتينيش!! \n\nشافت فيه ما فاهمة والو.. وتعابير الاستغراب باينين على وجهها.. \n\nبيسان :علاش كتقلب!! فاين باغي توصل\n\nسعد:سولتك.. جاوبي \n\nبيسان :شني كتحساب راسك هااا؟؟ شكون نتينا باش نتوحشك.. وعلاش انتوحشك اصلا.. خرج فحالك.. قلتلك بعد مني.. فرقني علييييك.. واش ما كتفهمشي\n\nسعد :(زاد قرب منها) لي كيبغي كيتوحش.. ونتي كتبغيني او لا لا! \n\nبيسان :(سرطات ريقها ودفعاتو من صدرو ولكن ما تزعزعش) بعد.. بعد عليا! \n\nمشااااو عينيه سارحين وسط عينيها لكبار لكوحل لي هازاهم فيه وكترمش بتوتر..وطلعات معاه ريحة باندوش لي غسلات بيه.. وريحج شعرها لي مغسول.. مجموعة روائح خلقو ريحة زويييينة.. وتبسم ابتسامة خفيفة وهو كيشوف فيها.. \n\nسعد:ياك كتبغيني! \n\nبيسان :(بحدة) كووووووونت.. زماااان يا رحمان.. ودابا بعد عليا.. \n\nسعد:شنو زعما.. ما بقيتيش كتبغيني\n\nبيسان :لا.. ما بقيتشي.. غلطة وما اتعاودشي\n\nسعد:ههه دغيا نسيتيني.. \n\nبيسان :ماشي غير نتينا بوحدك لي كتقدر تنسى دغيا\n\nسعد :كاين فرق بين حالتي.. (حط صبعو على صدرو).. وبين حالتك.. (حط صبعو على صدرها) \n\nبيسان :(زولاتلو صبعو بالنترة ودفعاتو عليها) ما عرفتكشي فاين باغي توصل بهادشي ديالك.. مهم بغيتك تعرف بلي انا نسيتك.. صافي.. بااااح.. محيتك من حياتي.. \n\nسعد :(بتحدي) ما تقديييش\n\nبيسان: شفتك كتهضر وثااايق فراسك\n\nسعد :وبزااااف\n\nبيسان :ههه اهااااا.. مزيان.. بلحق انا هضرة وحدة وقلتا.. (حطات صبعها على صدرو كاشارة) نتينا صفحة وطويتا.. وسدينا\n\nتبسم وهو كيشوف فصبعها لي على صدرو.. وهز عينيه شاف فيها.. وشد يديها لي حاطاها عليه بين يديه وجرها حتا تزدحات معاه.. وهمس بصوت خافت وهي مبلقة فيه.. متفاجأة من تصرفاتو.. \n\nسعد:ما اتنساينيش..(حنا لمستواها وقرب لوذنيها) ما انخليكش.. حنا عاد انبداو\n\nبعد شوية على وذنيها وطبع قبلة على حنكها خلاها جاااااامدة فبلاصتها وكتشوف فجيهة وحدة مصدوووومة وحالة فمها وعينيها.. بعد وشاف فيها.. ضحك وشاف فيديها لي شاد مزال صبع السبابة مهزوز.. تبسم بسخرية.. وطوالها داك الصبع وبعد عليها وفعينيه نظرة تحدي وابتسامة وااثقة.. \n\nسعد:انتشاوفو.. وقريب.. ومن هنا لتما.. ردي البال لراسك.. (غمزها) \n\nشاف فيها لآخر مرة وهي مزالة جامدة فبلاصتها.. وتبسم وقلب الدورة خارج فحالو.. مخليها هي فبلاصتها مرفوووووعة.. كما كانت بقات.. واقفة وكتشوف فالباب حيث كانت متبعاه وهو خارج.. بقات هاكاك كتستوعب شنو وقع عاد دابا.. خلا قلبها ايخرج من بلاصتو.. حسات بشي حاجة هابطة مع حنكها.. وغمضات عينيها خلاتهم يهودو بخاطرهم وطاحت فاشلة فالارض حيث الرجلين لي يوقفو باح..و جلسات فالأرض كتبكي فصمت.. حتا هزات راسها للفوق وبصوت مقهووووور مخلط مع البحة دلبكى نطقات.. \n\nبيسان :يا ربي عاوني ياااا ربي اههئ اههئ.. بغيت نسااااه اربي اههئ ..بعدو عليا.. شني باغي مني شنيييييي.. علاش جاي عندي اههئ اههئ كرهتك كررررهتك.. كرررررررهتك\n\n🍃🍃🍃🍃\n\nدائما ما كان في قلبي صوت يقول.. 🌱\n\nسيأتي..سيضمني.. سيحبني..🌱\n\nصوت يقول.. الصبر.. الصبر..فقط تعلقي بحبال الأمل.. 🌱\n\nومن شدة تعلقي تمزقت الحبال.. وسقط قلبي مستنجدا..🌱\n\nإنها خيبة أمل..🌱\n\nحاولت جاهدة القيام ونفض الغبار عنه وترميم إصاباته.. 🌱\n\nلكن من شدة قسوتك.. عدت لترفعني بحبال الأمل من جديد..🌱\n\nوها أنا هنا. انتظر سقوطي ثانية .. 🌱\n\nبعد مرور يومين:\n\nكانت ناااااعسة احلى نعسة.. مكمشة ففراشها وغير وجهها لي كيبان.. ووسط احلامها سمعات صوت حنين كيفيقها.. وحلات عينيها بشوية وهي كتستوعب وكتشوف فجنابها وعينيها مزالين ملاصقين ما ساخياش.. شافت فيه من بين رموشها مقوصة حجبانها.. كان فوق راسها جااس قرفصاء وراسم على وجهو تعابير غريبة..\n\nبراء :صباح الخير\n\nتالاسين :(بصوت خافت) صباح النور.. شعندك!! علاش فيقتيني\n\nبراء :نوضي.. انمشيو؟\n\nتالاسين :كيفاش!!! فاين؟\n\nبراء :انرجعو للمغرب\n\nتالاسين :(بدهشة) شنيي؟؟(ناضت جلسات) علاش!! ساليتي شغلك.. ياك مزال اولا؟\n\nبراء :كاين شي مشكيل فالمغرب.. خاصنا نمشيو.. الطيارة جات مورانا\n\nقالها وناض كيجمع لي صاكادو ويحطهم على ظهرو والا كانت شي حاجة ناسيها يهزها وهي ناضت واقفة بالزربة حتا حسات بالدنيا دارت بيها حيث وقفات على غفلة.. شدات فراسها وغمضات عينيها حتا فاتها الحال وقربات منو دوراتو عندها..\n\nتالاسين :شني واقع ؟؟ شي واحد وقعاتلو شي حاجة ياك؟؟ قولي!!!\n\nبراء : بلا ما تسوليني بزاف.. حيث براسي ما عارفش.. مهم دابا لبسي حوايجك راهم كيتسناونا (ناض وقف خارج) \n\nتالاسين :(شداتو جراتو) صبر.. زربتي عليا.. ما يمكنشي ما عارفشي شني كاين.. عارف ومخبع عليا.. قولي! \n\nقلب وجهو وتنهد.. ورجع شاف فيها ورسم ابتسامة على وجهو وشد وجهها بين يديها وحط عينو فعينيها وخلاها ترجع تسرح فالاحلام وهي واقفة.. \n\nبراء :ما كنكذبش عليك.. انا براسي ما عارفش.. مهم لي عارفو الواليد هضر معاهم وحنا راجعين دابا للدار.. ولكن علاش ما عارفش.. (مسح على شعرها لي مرون بالنعاس) يله دابا لبسي حوايجك وان شاء الله ايكون عير الخير.. صافي؟ \n\nتالاسين :(حركات راسها باه وهي سااااهية فيه) \n\nبراء :يله طلقي راسك.. \n\nباس جبهتها وبعد شاف فيها وابتسامتو مرسومة على وجهو غاااارقة وسط لحيتو الكثييييفة لي كبرات بزاف هاد الفترة.. طلق منها وتم خارج فحالو ومخليها هي واقفة متبعالو العين حتا خرج وحطات يديها على صدرها شادة فقلبها لي كيشطح.. \n\nتالاسين : شحال زوييين؟\n\nقالتها وخي مرفووووووووعة وسارحة فكوكب زمردة.. حتا حسات بالتبوريشة دالبرد لي ضرباتها وتحركات من بلاصتها كترمش.. \n\nخرجات من البيت هازة الصكادو ديالها فوق ظهرها.. شافت موراها فداك البيت.. وتبسمات وهي كتنهد.. خلات فيه ذكريات زوينة وقبيحة.. قلبات وجهها كتقلب عليه.. بانلها وسط ناس لقبيلة كيودعهم.. وتقدمات حتا هي عندهم وقابلوها بالاحضان ما ساخيينش بيهم.. والهيليكوبتر واقفة بعيدة شوية على حساب ريحها لمجهد..\n\nوقفات كتسلم على الحكيمة.. وما محاولينش يهضرو حيث عارفين بلي ما ايفهموش بعضهم.. بعدات عليها كتبسم.. وشداتها الحكيمة من يديها وتمشات بيها وهي تابعاها باستغراب.. حتا وقفاتها حداه بجنبو وهو شاف فيهم بتعجب.. شداتلو يدو هزاتها.. وحطاتلو يديها فيدو وزيرات عليهم بزوج وتمتمات بكلمات وهي مغمضة عينيها.. فهموها بلي كتدعي معاهم.. شافت فيه.. وشاف فيها.. وتبسمو لبعضهم ورجعو شافو فيها وشكروها.. \n\nودعوهم بحرارة وخاصة تيكا لي ما دوزش معاهم قليل.. وبعدو فحالهم غاديين قاصدين الطيارة وكيدورو ويشيرولهم.. حتا وصلو.. شدلها فيديها حتا طلعات ولحقها.. جلسات وحطات الكاسك على وذنيها ودارت سمطتها وخدات نفس طويييييل وهو جلس بجنبها.. طلات من لمراية.. كانت الارض كتبعد عليهم.. وبيوت السكيمو كيبانولها غاديين وكيصغارو وناس لقبيلة مزالين واقفين مجموعين فمكان واحد كيشيرولهم.. حتا حسات بيد تحطات على يديها ودارت شافت جيهتو وتقابل وجهو مع وجهها ورجعات براسها شوية باش ما تلصقش فيه.. \n\nبراء :شكرا\n\nتالاسين :علاش! \n\nبراء :حيث شاركتيني هاد الرحلة.. دازت حسن وانا معاك\n\nتالاسين :بلعكس.. شكرا ليك لي خليتيني نعيش حاجات عمري عشتها.. واخة كنت انموت هههه\n\nبراء :(ضحك) هاداك غير قوة الطيران لي فيك\n\nتالاسين :مزالة انرجع ونقولك.. سبابي هو ديك الكاميرا المنحوسة\n\nبراء :هههه كتهضري عليها بحال شي شريكة ههه\n\nتالاسين :وراها شاركاني فيك اص.. (سكتات مخرجة عينيها) \n\nبراء :(طلع حاجبو بابتسامة جانبية) \n\nتالاسين:(حولات تستدرك شنو قالت) زعما نتينا وياها ما كتفارقوشي.. احححم.. المنظر من هنا زوين.. طلل طلل.. شوف\n\nقلبات وجهها كطل من السرجم وجرات يديها من تحت يدو بشوية وحطاتها وسط ختها كتحكهم ببعضهم.. وهو شاف فيها مطولا ورجع قلب وجهو كيتبسم.. شاف فالراجل لي جالس قبالتهم وعينيه عليهم.. وهو يحط قبضتو على فمو كيحنحن وجمع الضحكة وشاف فالسرجم.. \n\n🍃🍃🍃🍃🍃\n\nكان كل واحد فيهم شاد بلاصتو وناعس.. وهي كتقلب فبلاصتها بوحدها.. من داك النهار ما شركو لفراش اصلا.. هزات راسها وناضت تجلسات.. ووقفات لبسات بينوارها وخرجات هابطة طل على رقية حيث مزالة كتخاف ينزاد عليها الحال فالليل.. وهي غادة فالكولوار حتا وقفها الضوء لخفيف لي كاين فجلسة صغيرة بالفوطوي جات فبلاصة بحال طيراسا كطل على الدروج.. وقفات فبلاصتها وبانلها جالس.. حاط راسو بين يديه وكيحرك صباعو بحركات دائرية.. هز راسو مغمض عينيه ورجعو لور موكيه على لفوطوي وتنهد بصوت مسمووووع.. شافت فيه مطولا مكمشة فمها ومطلعة حاجبها.. اما هو فما شافهاش.. كان مغمض عينيه.. وراسو ايطرطق عليه بقوة التخمام.. وكيفكر ويعاود يفكر ويزيد يفكر.. حتا فيقو صوتها من سهوتو.. \n\nرؤيا :شرب هذا\n\nحل عينو فيها.. واقفة عند راسو ومادالو كاس فيديها.. ببينوار قصير حد الركبة دالساتان فاللون الرمادي فاتح معقود نص عقدة.. شاف فيديها وهز عينو شاف فعينيها.. ودغيا قلبات هي وجهها وحطاتلو الكاس على الطبلة وقلبات الطريق.. حتا حسات بيديها تشدات ووقفات فبلاصتها وهي عاطياه بالظهر.. \n\nرؤيا :رخي مني\n\nفراس :الصمت\n\nدارت عندو بعصبية باغة تغوت حتا لصقات فصدرو.. تفاجأت فاةش لقاتو واقف موراها مباشرة.. هزات عينيها فيه.. وشافت فعينيه كتقراهم.. وشحال حسات بيه مهمووووم.. كانو عينيه كينطقو بداكشي لي هازو فقلبو.. حاولات ما ضعافش قدامو وزيرات على فمها كتنتر منو.. \n\nرؤيا :رخي مني.. طلق يدي\n\nزير على يديها كثر وجرها عندو كثر.. ورمى راسو فحضنها.. عنقها مزييييير عليها وحط راسو على كتفها.. خلاها مبهووضة فبلاصتها.. ولكن دغيا جمعات راسها ورجعات كتنتر من بين يديه ودفعو من كتافو.. \n\nرؤيا :طططلق مني.. ما تحاديشي فيا.. رخييييي\n\nسكتات وهي كتسمع صوت غريب عليها.. عمرها سمعاتو منو.. كان صوت بكاء خااافت.. وحسات بعنقها فزك.. خرجات عينيها كتشوف قدامها.. دابا عاااد زاد صدمها.. وهي كتسمعو كيزير على فمو باش ما يتسمعش صوتو.. تزير عليها قلبها.. حسات بالقهرة.. كما كان كيبقى شريك حياتها.. وحبيبها وراجلها.. \n\nرؤيا :(باستفسار) فراس!!!! كتبكي!!! \n\nزاد خشا راسو فعنقها ودفن راسو فيه وزير عليها لصدرو كثر وكثر..\n\nواخة دفعاتو باش غير تشوف فوجهو ما بغاش يبعد.. حتا هز راسو وقلب وجهو كيمسح وجهو ما بغاش يشوف فيها.. شافت فيه وهو عاطيها بالظهر والدموع فعينيها.. دارت وجات قدامو وشافت فعينيه لي كيتفادا انها طيح فعينيها.. ما هضراتش.. فقط شدات وجهو بين يديها وتعالات على صباع رجليها وباستو وسط جبهتو وبعدات عليه وهو غير ساكت وكيشوف فيها.. هبطات يديها وشدات يدو وتمات غادة وهو موراها حتا وصلو لبيتهم.. وجراتو حتا وصل للناموسية وجلساتو.. وبصوت خافت وهي حاطة يديها على حنكو نطقات.. \n\nرؤيا :نعس وارتاح.. صافي\n\nفراس :(بصوت مبحوح) ونتي؟ \n\nرؤيا :(بابتسامة) انا حداك\n\nتنهد بقهرة وجرها جلسها فالطرف الفوقاني من الناموسية.. وتمد هو وحط راسو فحضنها ومعنق كرشها بيديه وغمض عينو.. وهي بدورها ما عطلاتوش وحطات يديها على راسو كتلعب بشعرو وساااااكتة.. حتا سمعات صوتو لغليظ لمبحوح.. \n\nفراس :سمحيلي\n\nشافت قدامها كترمش وعينيها كيلعبو فبلاصتهم كتستوعب واش لي سمعاتو هو هاداك.. وحنات راسها شوية جيهتو.. \n\nرؤيا :شني؟.. شني قلتي!!! \n\nسمعات تنهيدتو الطويييلة لي سخونيتها حسات بيها فكرشها.. وزير على كرشها كثر.. \n\nفراس :سمحيلي\n\nرؤيا :(هزات راسها تنهدات ونطقات بعد صمت) حتا نتينا سمحلي.. ما كانشي خاصني نخبع عليك\n\nسكتات.. وسكت هو.. وعم الصمت المكان حتا كسرو هو بصوتو.. \n\nفراس :عارفاني كنبغيك ياك\n\nرؤيا :(تبسمات) ونتينا عارفني ما نقدرشي نعيش بلا بيك\n\nما زادش تسمع صوتو.. حدو تنهد وخشا راسو فكرشها وسكت.. وبقات هي كتشوف فيه وتلعب فشعرو حتا غفات وداتها عينيها.. \n\n🍃🍃🍃🍃\n\nناض كيحل عينيه بزز.. حاس برااااحة.. شحال ما نعس هادي اياااااام.. هز راسو فاش سمع صوت باب الحمام تحل.. لقاها خارجة منو.. شاف فيها هاز راسو.. وتنهد ورجع رخا راسو فوق لمخدة كيشوف فيها.. حتا قشعاتو فايق.. وتبسمات فوجهو.. \n\nرؤيا :صباح الخير \n\nفراس :(بصوت مبحوح) صباح النور\n\nمشات لبلاكار كتجبد حوايجها وكتهضر وهو متبعها بعينيه.. \n\nرؤيا :يله نوض دوش باش تصحصح.. انا انتسناك نهبطو نفطرو.. \n\nحسات بيديه حاوطوها من كرشها وخشا وجهو فعنقها كيشم ريحتها.. وتبسمات حاطة يديها على يديه.. \n\nفراس :توحشتك\n\nرؤيا :(ضحكات) ههه مشي دوش.. ايكون كيتسناونا\n\nفراس:واخة\n\nباسها من عنقها وبعد عليها خلاها دارت كتشوف فيه.. مسح على خدها وتم غادي جيهة لحمام حتا شدات فيديه وقفاتو.. ودار شاف فيها.. \n\nرؤيا :شني اتعمل مع بيسان!! \n\nفراس :(سكت شحال وتنهد) ما عرفتش.. يكون خير\n\nرؤيا :(قربات منو) بنتك هاديك.. غلطات وكلنا كنغلطو.. صافي سمحلها وخلي هاد لعجاجة دوز.. لي داز علينا كاملين بركة\n\nفراس :يكون خير.. \n\nرؤيا :(تعالات وباستو) كنبغيك\n\nفراس: وانا كثر.. \n\nرؤيا :يله مشي.. وما تعطلشي.. \n\nوداكشي لي كان.. دخل ودوش وخرج لبس عليه وهبطو بزوج.. وهو معنقها من خصرها.. غير دخلو وتهزات العينين فيهم.. وكلشي فرح حيث تصالحو..\n\nحسن:ايوا هايدا نبغيكم.. \n\nهنية :ايييه.. والعقبة لشي وحدين حتا هما\n\nشاف حسن فزينب ورجع قلب وجهو.. عرفها كدق عليهم.. اما واحد زينب وبيسان فبحال الا تكب عليهم سطل دالماء.. حشمو من حوايجهم قدامو.. \n\nفراس :صباح الخير\n\nحسن:صباح النور.. توحشناك اولدي وتوحشنا جمعتك معانا على الطبلة.. \n\nفراس:(تبسم وهو كيشد بلاصتو) هاني رجعت ههه..اححم..كي بقات يما؟ \n\nهنية:شفتها هاد الصباح.. مزالة ناعسة.. \n\nحسن :رجعات كتنعس بزاف\n\nرؤيا :غير لعيا دالمرض.. وحتا الدواء كيعمل النعاس غير خليوها.. غير تحس براسها قادة تنوض راها اتنوض.. \n\nجهاد:(مربع يديه فوق الطبلة وكيتبسم) ايوا الواليدة.. شفتك صابحة منورة (غمزها) كيفاش زعما! \n\nجواد:(رمى يدو عنق خوه وعينيه على مو) لهادي عاااد خاص لي يشرحها.. الواليد دار خدمتو ههه\n\nجهاد :(تنهد) اخخخ..الله يجيبلنا معامن نخدمو\n\nجواد:(تنهد حتا هو) ااااااه وتكون تيتيزة..\n\nجهاد: امييييين\n\nفراس:(بحدة) تجمع نتا وياه.. \n\nرؤيا :ما بقيتوشي كتحشمو مرة\n\nجواد:حشمتو حتا نتوما لي كبار.. \n\nجهاد:ولاهيلا.. مزالين كنحصلوكوم كتحابو فلقنات\n\nهنية:(شهقات) هييييييييه.. اواعدي الله يمسخكم\n\nتهز فراس من بلاصتو مخنزر فيهم وهما ينوضو من بلاصتهم طايرين.. \n\nجواد:كععععععط الخاوة هههه\n\nخرجو هربانين كيضحكو.. وخلاوه هو واقف متبعهم مخنزر فيهم.. حتا شداتو من يدو.. \n\nرؤيا :جلس تفطر.. هادوك راهم بلا عقل\n\nحسن:هههه والله حتا توحشنا هاد جماعة ديالنا.. \n\nهنية:ولاهيلا اسي حسن.. كل واحد وعندو موطعو سبحان الله \n\nرؤيا :الحمد لله.. لهلا يخطينا على بعضنا\n\nتزيرات وهي جالسة فبلاصتها كتلعب بصبعانها بتوتر.. وما قاداش تهز الراس.. حتا ناضت وقفات.. \n\nبيسان: انا انطلع لبيتي\n\nفراس:(هز راسو فيها) جلس تفطري\n\nبيسان :(شافت فيه متفاجئة حيث هضرها) \n\nفراس:(تنهد وهضر بصوت هادئ) جلسي تفطري.. جلسي ابنتي\n\nشافت فيه كترمش.. واش لي سمعاتو صحيح.. واش قال بنتي؟؟؟... سكتات وعينيها عليه تالفة فبلاصتها.. وكلشي متفاجئ منو ماشي غير هي.. شافت فماماها بحال الا كتسولها واش بصح لي سمعات.. وتبسماتلها رؤيا وغمضات عينيها بمعنى بصح.. وهي تبسم ورجعات حنات راسها وجلسات مزيرة على فمها لي كيرجف وعينيها تغرغرو..هز راسو فيها لقاها كتبكي وهو يتنهد..\n\nفراس:ما باغاش تفطري!\n\nبيسان:(بصوت كيرجف) لا لا.. باغة.. هانا اناكل\n\nهزات كاس دالعصير كتشربو ويديها كيرجفو وهما شادينو ودموعها هابطين وهي كتشرب والشهقة حابساها بزز.. حتا حسات بيه جلس حداها فالكرسي وشد كاس العصير من يديها وحطو فالطبلة..\n\nفراس :سكتي من لبكى صافي؟؟\n\nشافت فيه ورجعات هبطات راسها ما قاداش تشوف فيه وطلقات الشهقة وبدات تبكي بصوت مسموع..\n\nفراس:(بحدة) ياك قلت بلا بكى؟ مسحي دموعك يله\n\nهزات عينيها فيه وترمات فصدرو معنقاه كتبكي وتشهق وهو حط يدو على راسها معنقها..\n\nبيسان :سمحلي ابابا.. عافاك سمحلي اههئ اههئ\n\nفراس :شششش.. صافي بلا بكى..سكتي\n\nبيسان :سمحلي اههئ اههئ\n\nفراس :وا سكتي\n\nهو ما كيزيد يقولها سكتي وهي غير ما كتزيييد تخشا فيه وتبكي.. وكيدوز يدو على راسها.. والعينين كلها عليهم.. هز راسو فمو.. لقاها ماشي حسن منها.. رجعات حمراااء بقوة ما مزيرة على فمها باش ما يتسمعش صوتها.. غير جات عينيها فعينو وهي تقلب وجهها ما قاداش تشوف فيه.. خدا نفس طويل.. وتبعاتو تنهيدة طول منو.. ونطق وهو. كيشوف فيها..\n\nفراس :الواليدة!! حتا نتي كتبكي؟\n\nبعدات عليه بيسان وهزات راسها فزينب.. لي شافت فيه وحنات راسها كتبكي..\n\nزينب: انا سبابكم اههئ اههئ كون غير خليتيني فداك لخلا اههئ اههئ\n\nمسح على وجهو وجات عينو فعين رؤيا لي قبالتو.. ولي عينيها دمعو معاهم.. وتبسماتلو وحركاتلو راسها.. تنهد وناض من بلاصتو وتمشى جيهتها وهي ما حدها كتحسو قرب وهي كتزيد تبكي وتشوف فالأرض.. حتا جرلها راسها وعنقها وهو واقف وجا راسها فكرشو..\n\nفراس :صافي.. نساو لي فات.. صفحة وانطويوها..\n\nزينب:(عنقاتو وزيرات) ما نويتش فيه الخايب اولدي اههئ اههئ والله ما نويت اههئ\n\nفراس :صافي ولا عليك.. وقع لي وقع.. عسى أن تكرهو شيئا وهو خير لكم.. ما تبكيش صافي..\n\nزينب :(هزات يديه باغة تبوسها وهو يزولهالها) سمحلي اولدي انهنههئ عافاك سمحلي اهئ اههئ\n\nفراس:استغفر الله.. الله يسامح علينا كاملين.. خليونا نساو هادشي.. حيث عيييت منو.. صافي بركة\n\nحركاتلو راسها وترمات عليه عنقاتو ويبسات عليه يبسة وحدة كتشم ريحتو وتبكي.. هي كتبكي فقنت والتباقي فقنت.. حتا بعدها عليه وناض وقف..\n\nفراس : يله جمعو عليا دموعكم.. ما نبغي نشوف حتا حد كيبكي.. يله\n\nضحكو وسط دموعهم.. وهو تبسم فوجوههم ومشى جلس فبلاصتو.. وهما متبعينو بعينيهم.. حتا جلس حداها وحطات يديها على يديه.. شاف فيها لقاها كتبسملو بافتخار..\n\nرؤيا :الله يخليك لينا\n\nفراس :(تبسم وهز يديها باسها) ويخليك ليا\n\nجواد :بفففف.. شوف شكون كيهضر على لحشومة\n\nجهاد:مسختوووووو.. ما بقيتوش تحشمو\n\nهزو راسه فيهم.. كانو واقفين فالباب.. مربعين يديهم وهازين حجبانهم بنفس الطريقة ونفس الوقفة ونفس اللباس كالعادة.. وكيشوفو فيهم زعما راه حصلناكم..\n\nهنية :مناين خرجتو.. ما مشيتوشي\n\nجهاد:كنا ماشين وشمينا ريحة الحب وحنا نرجعو\n\nجواد:(هضر مع خوه وعينيه فباه) دابا شميت ريحة الشياط.. شميتيها!!!\n\nجهاد :(كيشوف فباه لي مخنزر فيهم) تخالطو عليا الروايح\n\nرؤيا :هههه لا حول ولا قوة الا بالله... الناس والدة لولاد وانا والدة تريكة برشيد هههه\n\nفراس :(بغضب) كتقلبو عليا!!!!\n\nجواد :لااااا والله الواليد حتا نتا لي كتقلب علينا\n\nجهاد :اه الواليد.. بركة ما تحكو على الضبرة نتا ومراتك.. أووووو راعيولنا شوية\n\nجواد:خليهم خليهم.. سنخبر الله بكل شيء.. حتا نجيبها وتشوفو.. انققققهركم\n\nجهاد :هههه باش؟!! بلعنب!!! \n\nجواد :اااه بلعنب.. نتعنب على مراتي وما نخلي لي يتعنب عليها.. اححح وفوقاش تجي \n\nحسن:هههه مشيو الله يكملكم بعقلكم\n\nجهاد:نهار نكملو دينا.. ايكمل عقلنا.. ولا عليكم\n\nفراس:بركة من هاد لهبال ديالكم..وهز خوك وتحركو للخدمة.. هانا تابعكم.. \n\nجواد :(حط صبعو على حنكو طانز) اويييييييييلي على تبعنا.. ولمن تخلي الواليدة\n\nفراس :حمر فيه\n\nجهاد:لخاوة السينيال حمر شعل.. تبعني الا مزال طامع تكمل دينك وتعنب.. \n\nجواد :زيد الخاوة زيد.. ما كاينش معامن.. ما باغيش نمشي ونخلي مراتي هجالة وهي مسكينة مزال ما شبعات مني حتا شوفان \n\nخرجو بحالهم مكملين طنيزهم.. كيضحكو ويخلقو السعادة.. مهم ضاحكين على الوقت.. ومفوجين على راسهم.. ولاقيين راحتهم فهبالهم..\n\nطاح الليل.. وهما مزالين طايرين فالسماء.. ومزال قدامهم طريق طويلة تنهدات بتعب وهي كطل من السرجم وتجبد فرجليها لي ضروها بلجلاس.. وقلبات وجهها شافت جيهتو لقاتو ناعس وقالب وجهو جيهتها.. وراسو معوج ومعذب فالنعسة..تبسمات وهي كتشوف فيه.. من ديك الليلة وهي كتحماق تشوفو ناعس.. ما كرهاتش تحط يديها على لحيتو وتلعب بيها.. شافت فالراجل لي جالس قدامهم كانو عينيه كيحوالو بالنعاس حتا هو.. شافت فيه كدور فعينيها وقلبات وجهها جيهة براء وغي كتشوف فيه وتبسم فحال لهبيلة.. شافتو معذب وهي تقرب كتفها لعندو وهزاتلو راسو بشوية وكتحاوا ما تفيقوش.. حتا حطاتلو راسو على كتفها وحطات يديها تحت ذقنو قاداتلو راسو مزيان.. حتا عوطاتو وبغات تزول يديها وهي توقف فبلاصتها وكتشوف فالراجل لي قدامهم.. لقاتو بدا كيغيب.. شافت فبراء بنص عين.. وعضات على فمها مترددة.. وفلخر ما قوماتش وحطات يديها على خدو وخلات صباعها يسرحو وسط لحيتو بلطف.. تبسمات براحة.. عاجبها الحال.. ولحيتو كتحمقها.. واخة كبرات كتعجبها حيث عندو رطبة ومقادها.. كطلع يديها حتا كتقرب لاخر نقطة فخدو وترجع تهبطها حتا كتوصل لذقنو.. هزات يديها الشمال وشافت فالخاتم ديالها وشافت خاتمو فيدو.. وتبسمات ببلاهة.. ورجعات كتلعب بلحيتو.. وهكاك بقات مستمتعة باللحظة حتا نعسات حتا هي ورخات يديها طاحت على كتفو فحال الا معنقاه.. \n\n🍃🍃🍃🍃🍃\n\nضرباتو الفيقة.. شاف فجنابو كيصحصح.. بغى يهز راسو لقى شي حاجة متقلة عليه وشاف فين حاط راسو لقاه على كتفها.. ويديها مرمية عليه.. حك عينو باش يتأكد واش فايق دبصح.. غير حلهم وهو يتبسم.. وشد يديها بين يده وقربها لفمو وباسها من وسط كفها.. وهز راسو بشوووووية باش ما يفيقهاش وهي مع تزعزع مع هزات راسها وقلباتو للجهة لوخرا.. شاف فيها كيضحك وعض على شفاهو.. خلا يديها وسط يدو.. وجرلها راسها حطولها على كتفو.. ودور يدو موراها معنقها.. يد شاد بيها يدها ويد كتلعب بخصلات شعرها.. وهي حيث كانت معذبة وفاش عاوطها ارتاحت.. حركات راسها فوق كتفو جا على صدرو وكملات نعاسها.. مخلياه هو هاد المرة لي فرحان ومستحلي نعستها.. \n\n🍃🍃🍃🍃🍃\n\nحطاتهم الطائرة فالجردة الخلفية ديال لفيلا.. فمكان مخصص لنزول الطائرات الصغيرة.. هبط هو لول واستنشق لهواء الرطب والمعتدل لي توحشوه فديك لبلاد.. ودار شاف موراه كانت نزلات حتا هي ووقفات بجنبو.. كانو مزولين الجواكط حيث يله بداو كيدخلو للمناطق الافريقية بدا كيجيهم الصهد.. وكانت رحلة طويلة.. وصلو مع الظهر دالنهار الثاني.. \n\nتالاسين :(خدات نفس طويل) توحشت المغرب.. \n\nبراء : (شاف فيها بالجنب) على سلامتنا\n\nتالاسين :الله يسلمك ههه.. \n\nقلب وجهو وشاف فالفيلا قدامو لي بعيدة بمسافة وتنهد.. \n\nتالاسين :فنظرك شني وقع حتا عمي صرد مورانا\n\nبراء :ما عرفتش؟ بلحق اكيد شي حاجة مهمة بزاااف.. (بسخرية) حيث اكيد ماشي توحشنا ههه\n\nتالاسين :(شافت فيه) خايفة.. \n\nبراء :(قلب وجهو عندها) مناش؟\n\nتالاسين :اخر مرة خرجنا من هاد الدار.. اووف راك عارف.. ودابا انرجعو.. بشمن وجه انشوفو فيهم.. خصوصي عمي\n\nبراء :(حط يدو على كتافها وتقابل معاها) شوفي فيا.. نتي عارفة وانا عارف بلي حنا ما درنا حتا عيب.. قلنا لي عندنا ولي مزال ما باغي يثيق شغلو هداك.. صافي؟\n\nتالاسين :اه بلحق.. \n\nبراء :ما كاينش شي حاجة سميتها بلحق.. كثيقي فيا؟\n\nتالاسين :(شافت فيه شحال وهي ساكتة عاد نطقات) اه.. \n\nبراء :(تبسم) اذا صافي.. ثيقي بلي ما انخلي حتا حد يغلط فيكي بكلمة.. واخة؟ \n\nتالاسين :(حركات راسها) \n\nبراء :وزايدون راهم هما لي عيطولنا.. ماشي جينا بخاطرنا\n\nتالاسين :(تنهدات) بصح.. الله يستر وصافي\n\nبراء :امين.. يله مشينا؟ \n\nشافت فيديه لي ممدودالها.. وهزات عينيها فيه بابتسامة وشداتها وزيرات عليها وتقدمو داخلين للفيلا.. \n\n🍃🍃🍃🍃\n\nكانو جالسين كيتسناو لغذا.. اغلبيتهم فالدار.. حيث صادف الجمعة هاد النهار.. وكيتجمعو يتغداو مجموعين ضروري.. وكل واحد فيهم فين مخشي.. والرجال فالجامع كيصليو.. حتا نطقات رؤيا باستغراب كتهضر مع هنية وبيسان لي حداها.. \n\nرؤيا :واش سمعتو صوت الطيارة ولا غير جابلي بالي؟ \n\nهنية:(كتفرج فالخطبة وجالسة حدا التلفازة ما هياش هنا) \n\nبيسان: ما عرفت.. يمكن غير دوك لحلاقم كيلعبو بلبلي ومجهدين الصوت.. \n\nرؤيا : خوتك ما كاينينشي مشاو للجامع\n\nبيسان :اه بصح نسيت.. (طلقات وذنيها تسمع) ما بقى كيتسمعلي والو\n\nرؤيا :انا مأكدة سمعت صوت الطيارة.. \n\nبيسان :اتكون عير شي هيليكوبتر دايزة.. شكون اينزل عندنا.. ياك بابا وراه فالجامع.. \n\nرؤيا :ما عرفت.. انوض نشوف\n\nبيسان: راه ايكون غير جابلك بالك.. \n\nرؤيا :لا انوض نتأكد.. \n\nناضت غادة تمشي طل من إحدى النافذات لي كيطلو على الجردة الخلفية.. وهي غادة تسمع الصوني دالباب.. ووقفات كتشوف فالباب وشافت فبيسان حيث الصالة كتبانلها... \n\nبيسان:زعما سالاو الصلاة؟؟ \n\nرؤيا :محالش.. ما عرفت\n\nتقدمات غادة باش تفتح الباب.. وحاسة بقلبها فشكل.. احساس غريب.. حتا فتحاتو وهي تهز راسها فيهم مبهوضة.. كتشوف فيه وتشوف فيها ما مستوعباش.. مبلقة عينيها وكترمش فيهم.. حتا تغرغو عينيها بالدموع... \n\nبراء :(بابتسامة) الواليدة.. ما توحشتنيش\n\nرؤيا :(ضحكات وسط دموعها) ههه ولدي.. رجعتو!!! \n\nترمات عليه عنقاتو وتخشات فصدرو كتشم ريحتو.. وهو دور يدو عليها معنقها ومزير عليها ويدو الثانية مزالة فيد تالا.. \n\nرؤيا :توحشتك اولدي اههئ اههئ توحشتك\n\nما طلقات منو حتا عصراتو وهي عينيها كتفليه وكتحط يديها على كتافو وتقلبو بعينيها واش مزيان.. وقلبها وعقلها مخطوفين معاه.. حتا قلبات وجهها جيهة تالا لي غير كتشوف مبسمة.. \n\nرؤيا :(حلاتلها يديها) بنتي..اجي عندي اجي \n\nتالاسين:(عنقاتها) توحشتك اخالتي \n\nرؤيا :(زيرات عليها) وانا كثر الصغيورة ديالي.. توحشتكم بزاااااف اههئ اههئ \n\nبعدات كتشوف فيهم فرحانة وفنفس الوقت مستغربة.. \n\nرؤيا :كيفاش جيتو.. ياك مزال الحال؟ \n\nبراء :ههه توحشناك قلنا نجيو نضربو طليلة ونرجعو \n\nرؤيا :(ضرباتو لدراعو) عمرك ما تزول منك هاد الطنيز \n\nبراء :ههه لي فيه شي طبيعة عمرو يبيعها اولا؟ \n\nبيسان :ماما.. شكووون هييييييه.. \n\nحطات يديها على فمها مصدومة.. وما خداتش بزاف دالوقت حتا تلاحت عليهم كتعنق فيهم وفرحانة وتبوس وتعاود.. \n\nرؤيا :دخلو بعدا.. انا نسيت راسي شديتكم فالباب.. دخلو\n\nبراء :(شاف فتالا) احححم.. بسم الله\n\nيتبع..."
  },
  {
    "id": "15",
    "title": "إرحموني الجزء 16",
    "desc": " دخلو يديهم فيد بعضهم.. وكيشوفو فالدار.. الدار لي جراو عليهم منها.. حسات بقلبها كيضرب بالجهد.. فوق لقياس.. وزيرات على يديه وتخشات فيه بلا ما تحس.. بالنسبة ليها رجع هو داك الحيط العاااالي لي كيحميها.. لي بإرادتها او لا لا كتلقى راسها محتاجة ليه.. قلب وجهو شاف فيها وطمنها بعينيه وهمسلها..\n\nبراء :انا معاك\n\nحدها تبسمات وشافت قدامها وهما داخلين للصالة ورؤيا وبيسان كيدورو بيهم تالفين مزالين ما ثيقو بلي هما لي رجعو..\n\nرؤيا :عزيزة.. شوف شكون جا!\n\nهزات راسها لي كانت خاشياه فالتلفازة.. وشافت فيهم.. تبهضات بحال لي سبقوها.. وهبطات النظاظر شافت فيهم من تحتهم باش تأكد عنداك تكون غير تخايلها ولا ما شافتش مزيان..\n\nهنية:شكوون!! براء وتالاسين!!!\n\nبراء : عزيزة.. صافا؟؟\n\nهنية: هههه\n\nناضت فرحانة وقبل ما تقرب قربو هما عندها كيسلمو عليها ويبوسولها راسها ويديها.. وحتا هي فرحتها ما كانتش قل من رؤيا وبيسان..\n\nرؤيا :اجيو جلسو.. ارتاحو\n\nجلس وجلسات حداه.. لاصقين فبعضهم ومزالين مشادين.. الشيء لي لاحظوه كلهم بدون استثناء..\n\nرؤيا :قولولي.. شني وقع؟؟ علاش رجعتو\n\nبراء :شفتك كاع ما كنتي باغانا نرجعو يمكن ههه\n\nرؤيا :بركة من لبسالة وهضر.. شني وقع؟ ياك ما وقعاتلكم شي حاجة تما؟ \n\nبراء :(سكت وشاف فتالا ورجع شاف فمو) لا.. بلحق الواليد سيفط مورانا.. \n\nرؤيا :كيفاااش!!! شكون؟؟ فراس!!! \n\nبراء :(حرك راسو) \n\nرؤي:(فهمات علاش) ااااااه.. فهمت.. مزيان احسن حاجة عمل.. حتا انا توحشتكم.. تالاسين بنتي كيبقيتي.. \n\nتالاسين :الحمد لله اخالتي ونتوما!! \n\nرؤيا :الحمد لله... شعندك ساكتة!!! \n\nتالاسين :هاااا.. والو غير ما جبرت ما نقول\n\nهنية :على سلااااامتكم اولادي.. كنتو ناقصينا غير نتوما وها نتوما جيتو\n\nضحك بسخرية وهو حاني راسو.. وهز راسو شاف فبيسان لي جالسة وضاربة الطم.. ولي عاد سرات معاها.. وبدات كتخمم فلي جاي عاود.. وكطقطف فصباعها وتحك يديها.. متوترة... \n\nبراء :بيسان!!! \n\nبيسان :(بدهشة) هاااا.. نعام اخاي؟\n\nبراء :لباس عليك \n\nبيسان :اااا.. اححم الحمد لله.. لاباس لاباس.. \n\nبراء :ايوا مزيان.. الواليدة ما عارفاش فاش بغاني الواليد\n\nرؤيا :هممم!! ااا.. هو دابا لي وقع... كيف شفتي اححم زعما\n\nبراء :(طلع حاجبو) الواليدة شنو واقع!!!\n\nفراس:على السلامة!!!\n\nهزو راسهم كلهم على صوتو.. واقف بعيد فباب الصالة بقندورتو فلكحل وكيشوف فيهم بنظرات غريبة.. وهما كيشوفو فيه.. ما عرفوه واش كيهضر من نيتو ولا طانز عليهم.. وتالاسين تخطف لون من وجهها وشداتها الرعادة.. وجاوبو براء بنبرة جافة.. \n\nبراء :الله يسلمك \n\nنقزو من مور فراس كيف لقرودة بلقنادر هازينهم حتا لفوق الركبة وببلاغي مبدلينلهم اللون.. \n\nجهاد/جواد:الخااااااااااااوة\n\nطارو عليه عنقوه فبلاصتو وهو كيضحك ليهم ما بيدو والو.. حتا شاف جهاد مشى كيعنق فتالا ويرفس فيها وهو يبعد على جواد لي شانق عليه.. \n\nبراء :طلق.. طلق اصاحبي واجي لا باغي غير التعناق عنقني انا\n\nجهاد :هههه خليني توحشتها\n\nجواد:حتا انا والله \n\nترمى عليها حتا هو باغي يعنق وهي غير كترمش وتضحك حتا جرهم براء وهما شادين معاهرضد ما بغاوش يفارقوها.. \n\nبراء :طلقو منها... راه انكعا معاكم.. خليونا زوينين\n\nجواد :وااااا قهرتونا غير نتا وباك لي مزوجين.. كتموتو بالغيرة \n\nجهاد:هههه عقنا بيك المغيار \n\nسكتات هي كدور فعينيها حشمانة فبلاصتها.. تخلطو عليها لعرارم.. لهضرة لي دايرة.. وفراس لي واقف كيراقب فصمت.. \n\nبراء :(قصح فيهم) جهاد.. جواد.. صافي\n\nجهاد:(بعد كيقاد قندورتو) احححم.. علقلها بلاكة دممنوع اللمس\n\nبراء :(خنزر فيه) \n\nجواد:(عنق خوه) اجي الخاوة اجي.. غير عليا ونغير عليك حتا يحن الله 😒\n\nسكت براء وتنهد وهز راسو بحزم فباه.. حيث ببساطة ما عندو لاش يحشم.. عكس تالا لي قربات تدخل فالسداري.. وقف وبغى يطلق يديها وهي تزير عليه وناضت وقفات معاه.. \n\nبراء :(هاز مناخرو) الواليد.. لباس\n\nفراس :(بهدوء) الحمدلله \n\nحسن:(عاد داخل) هاااااا.. براء \n\nبراء :جدو.. \n\nحسن:هههه لغالي.. اجي عندي اجي\n\nخداو بعضهم بالاحضان..واكيد حتا تالا ما سلماتش من حضنو.. ولكن هي كانت مرفوعة.. ما بالها مع حد.. غير لي عنقها كتعنقو... اما هي فربي لي عالم بيها وبالروينة لي عندها فعقلها... \n\nبعد على جدو ووقف كيحنحن ويشوف فباه.. والباقي كيشوفو فيهم.. جو مكهرب بامتياز.. واخة فرحانين بيهم الا وأنهم حاسين بغرابة الموقف.. خصوصي وأنهم دابا عرفو لي كاين.. \n\nبراء :قالولي بغيتينا.. نقدر نعرف فاش\n\nفراس: ماشي انا لي بغيتكم\n\nبراء :(طلع حاجبو) وشكون\n\nفراس :يما!!! \n\nبراء :(عقد حجبانو) مالها.. شنو وقعلها\n\nفراس : (تنهد) عيات شوية.. وبغات تشوفكم\n\nبراء :(تخطف لونو) شنو وقعلها.. ما تخبعوش عليا.. فين هي اصلا.. علاش ماشي معاكم.. \n\nرؤيا :تهدن اولدي.. راها لباس دابا.. سخانة وفاتتها غير مزالة عيانة شوية\n\nبراء :(بحدة) فين هي!!! \n\nفراس :(هاز مناخرو) فبيتها!!!! \n\nتنفض وتم غادي جيهة بيتها حتا حس بيديها لي مزالة شادة فيه.. دار شاف فيها حانية راسها وشاف فيديها... وجرها عندو وشاف فباه وداز فيه وقصد بيتها وهي موراه.. مخليين العينين تابعينهم..\n\nدفع الباب ودخل مدرم.. عينيه كيقلبو غير عليها.. وهي يديها فيدو ورجليها كيتلاوحو موراه بقوة ما غادي بالزربة.. دخل وبانتلو جالسة والتسبيح فيديها.. هزات راسها فيه كتشوف فيهم مصغرة عينيها حيث الشوفة ما وضحالهاش..\n\nرقية:شكون!!\n\nمدات يديها للنظاظر لي بجنبها لبساتهم وهزات عينيها فيهم.. وهي تبسم ابتسامة عرييييضة بشفايفها الرقاق..\n\nرقية: براء!!!! تالا!!!\n\nشاف فيها وتنهد.. حمد الله حيث ما بيها والو.. قال اتكون واقعالها شي حاجة وهما ما بغاوش يقولولو.. قرب وهو مبم وجاس بجنبها وشد يديها باسها..\n\nبراء :لميمة!!! توحشتك\n\nجراتو عندها عنقاتو.. قربات تبكي بالفرحة.. كتعنق فيه وتهضر وتبوس..\n\nرقية :الغنضور ديالي وشحال توحشتك.. العزيز.. على سلااااامتك الغالي..كنت انموت اوليدي و بلا ما نشوفك اههئ اهئ\n\nبراء :(بعدها عليه باش يشوف فوجهها) شنو وقعلك؟؟\n\nرقية :(حطات يديها على وجهو) ماشي شي حاجة.. غير شوية دلعياء وفاتني بشوفتكم.. (هزات راسها فتالا) البْكُّوشة ديالي.. اجي عندي اجي\n\nتبسماتلها تالا وطلعات فوق الناموسية من الجهة لوخرا وعنقاتها فرحانة.. \n\nتالاسين :لهلا يورينا فيك باس أيما.. الله يخليك لينا\n\nرقية:كيبئيتي.. كيبئيتو بزوجكم.. مزيانين!!! كلشي بيخير \n\nبراء :ما تشغليش بالك بينا.. حنا مزيانين\n\nتالاسين :وي الحمد لله مهم غير نتينا مزيانة دابا ياك ما كيضرك والو؟\n\nرقية:والو والو.. غير ئلبو عليا هاد الهضرة.. طلعولي فراسي هاد الاسئلة.. انوض نشطح باش تعرفوني مزيانة\n\nبراء :الله يطولنا فعمرك.. \n\nرقية:(شافت فيهم مبسمة بخبث) راه ما نموت حتا نشوف ولادكم.. غير تهناو ههه (هزات يديها كدعي) يا ربي ما تحنتنيشاي وكتبلي نشوف ولادهم ياااا ربي.. ونتوما طلئو راسكم دغيا\n\nصفارت وخضارت وحمارت وكاااع الوان الطيف دازو على وجهها.. وتزيرات فبلاصتها.. وهو شاف فيها بنص عين.. لقاها غارفة فحوايجها ما كتهزش فيه العين.. وحيث عاارف لي كاين.. وعااارف حساسيتها من هاد المواضيع.. ما بغاش يحكر.. وقلب الموضوع.. \n\nبراء :عرفتي شنو توحشت الميمة!! \n\nرقية: شنو؟؟؟\n\nبراء :نعس فحجرك وتلعبيلي فشعري ههه\n\nرقية:هههه هذا وكان.. ايوا اجي عندي الغنضور ديالي.. لهلا يحوجك ههه\n\nضحك وتقاد وحط راسو فحجرها ورجليه فالأرض وبدات هي تلعبلو فشعرو وهما كيهضرو وتالاسين ساقرة وكتشوف فيهم وتضحك مع ضحكهم... \n\nما بقاوش بزاف.. حتا دخلات عليهم رؤيا مبسمة وفرحانة.. \n\nرؤيا :لي شاف حبابو نسى صحابو ياك هههه\n\nبراء :(هز راسو) وشكون ينساك العمر ههه\n\nرؤيا :ههه.. مهم دابا نوضو تغداو.. الطبلة واجد كنتسناوكم\n\nطلع حواجبو وقلب وجهو كيحك فعنقو.. ورجع شاف فيها.. \n\nبراء :من الاحسن بلاش.. انا انجلس مع لميمة شوية وانوض نمشي بحالي.. \n\nرؤيا :وعلاش؟ ؟؟\n\nبراء :لي كاين راكي عارفاه الواليدة.. \n\nرقية: أ والله ما تمشيها.. واخة نعرف نديرلك موتة حمار هنا ما تعتبها\n\nبراء :(زفر) بلاااا ما ديرولي الحجرة فااسباط دابا.. جيت نشوف شنو كاين وشنو واقع ماشي باش نجلس.. ونتي الميمة هانتي مزيانة الحمد لله والا بغيتي يله معايا للدار.. اما انا ما انبقاش\n\nرؤيا :سمعني.. حنا عارفين لي وقع.. ماشي ناسيينو.. ولكن.. (ساطت) اوووف.. مهم وقعو شلا حوايج من مور ما مشيتو.. نوض تغذا وديك الساعة انهضرو\n\nبراء :شنو وقع؟؟ مزال شي حاجة ما عرفهاش؟ ؟\n\nرؤيا :نوضو تغذاو دابا وخليو الهضرة من بعد.. راهم كيتسناونا\n\nبراء :الواليدة سيري تغذاي.. انا ما ماشيش.. \n\nرؤيا :براء بلا ما تعكس دابا.. نوض اجي معايا\n\nبراء :دابا الواليدة نتي لي باغة تحطيني فشي موقف لي ما ايعجب حتا حد.. حنا مرتاحين هاكة.. \n\nرؤيا :واتبقاو بالجوع؟؟ \n\nبراء :انا ما فياش الجوع.. (دار شاف فتالا) فيك. الجوع!!! \n\nتالاسين :(حركاتلو راسها بلا) \n\nبراء :هانتي شفتي.. راه كلينا فالطريق.. غير كوني هانية من جيهتنا\n\nرؤيا :دابا ما اتنوضشي معايا\n\nبراء :لا.. غير كضيعي الحجرة معايا الواليدة.. سيري تغذاي\n\nرقية :(عضات على شنوفتها كتغمزها) صافي خليهم بخاطرهم.. بلا ما تبئى تحكر.. سيفط ليهم شي حاجة ياكلوها هنا وصافي\n\nبراء :لا بلاش\n\nرقية :صافي بخاطرك اولدي.. رؤيا سير تاكل ابنتي.. ها هما جالسين معايا \n\nشافت فيه مطولا وساطت وخرجات ما عجبهاش الحال وهو دار عاقد حجبانو وكيشوف قدامو ويتأفأف...\n\nرقية:ما بغيتيش على ئبل باك ياك\n\nبراء :نتوما عارفين لي واقع.. وكلشي داز على عينيكم.. وشفتوه كيف جرا علينا.. ومزال لحد الساعة ما باغيش يتيقنا.. وبغيتيني نمششي نتغذا معاه على طبلة وحدة بحال الا ما واقع والو.. وا لهبال هذا.. شفتي كون ما سيفط مورانا من طرف الدنيا باش نجيو كاع ما نزطمها هنا.. حيث عااارفو ما ايعيطليش نجي غير هكاك.. منين عيط الا وواقعة شي حاجة.. وحتا دابا هانا جيت وشفتك.. وانرجع بحالي.. ونتي الا بغيتي الميمة كنقولها ونعاودها.. داري راها دارك.. اجي وجلسي معانا\n\nفراس :لميمة ما عندها فين تمشي.. هادي هي دارها\n\nهزو راسهم فيه.. بدل قندورتو ولبس ملابس بيتية مريحة.. وواقف نافخ صدرو وهاز مناخرو.. وحاط عينو على براء لي هز عينو فيه وشاف فيه بتحدي.. \n\nبراء : هادي دارها.. وهاديك دارها... وفين ما ارتاحت مرحبا\n\nسكت كيشوف فيه.. وبيناتهم نظرات تحدي وعتاب.. وجو مكهرب سيطر على كاع لي جالسين.. \n\nفراس :تبعني نتا ومراتك للبيرو.. \n\nبراء :(طلع حاجبو) فاش باغيني انا ومراتي\n\nفراس :تبعني و اتعرف.. (سكت وكمل) هانا سبقتكم\n\nخرج وخلاهم كيشوفو بدهشة.. وبراء عاقد حجبانو ما عاجبو حال.. زفر وناض وقف ودار شاف فرقية.. \n\nبراء :يما ارتاحي.. انمشي ونرجع عندك.. وفكري واش باغة تمشي معايا.. (دار شاف فتالا) يله\n\nناضت من بلاصتها كتسرط فريقها.. وقلبات الدورة وخلاها زادت قدامو وتبعها هو كيلعب بفكو ويديه فجيابو وهي كتمشى حداه ورجليها كيرجعوها لور.. \n\nتالاسين :فاش ايكون باغينا فنظرك! \n\nبراء :ما عرفتش..\n\nتالاسين:(خدات نفس طويل) الله يستر\n\nشاف فيها مطلع حاجبو.. قرا توترها وخوفها ورجع شاف قدامو كيخمم.. حتا وقفو عند باب البيرو ديال.. دق زوج دقات ودفع الباب ودخل هو لول وخلاها تبعاتو.. لقاوه واقف عاطي بظهرو للباب.. وقف ووقفات موراه بخلفة.. ودار عندهم.. شاف فيه ورجع شاف فيها.. وتنهد.. \n\nفراس :جلسو\n\nبراء :ما يحتاجش.. ما جيناش نجلسو.. غير قولنا فاش بغيتينا\n\nفراس :جلس خلينا نهضرو\n\nبراء :بلاش.. مرتاح هاكة\n\nفراس :(مسح على لحيتو) واخة.. على خاطرك.. من حقك\n\nبراء :(طلع حاجبو) \n\nفراس :انجيكم من لخر.. بغيتكم ترجعو للدار\n\nسكت كيتسنا ردة فعلهم.. ولي كانت باااينة على وجوههم.. كيشوفو فيه وكيحاولو يستوعبو شنو قال.. \n\nبراء :فين انرجعو!! \n\nفراس :للدار.. لهنا.. معانا\n\nبراء :ما فهمتش!!! ياك بفمك جريتي علينا\n\nفراس :اه.. ودابا كنقولكم رجعو.. \n\nبراء :(ضحك من غرابة الموقف ) زوينة هادي.. خرجو.. ورجعو.. ساهلة ياك!! \n\nقلب وجهو كيسوط ويمسح على وجهو ويجمع لكلام فعقلو.. حيث ماشي ساهلة من مور لي دار يجي ويهبط كواريه دقة وحدة ويطلب منهم السماحة.. رؤيا اذا كان طلبها منها فحيث مراتو حبيبتو شريكتو.. هادشي تزاوجوه من زماااان.. ولكن هادوك راهم ولادو.. ماشي نفس الشيء.... \n\nفراس :واخة.. باش نفهمكم.. انا عرفت قصة زواجكم.. وبلي ما كان عندكم حتا دخل فيها... \n\nبراء :وشنو الجديد.. ياك قلناهلك قبل وعاودناها.. \n\nفراس :لي وقع دابا هو ان لي زوجكم ودار لي دار معاكم.. عرفتو.. وبفمو اعتارف بشنو دار\n\nتالاسين :😳... \n\nبراء :(تبسم بسخرية) قلتهالك.. كون بغيتي تعرفو اتعرفو.. نتا ليماكنتيش باغي تقلب عليه اصلا\n\nفراس :ما قلبتش عليه.. هو جا عندي\n\nبراء :(قوص حجبانو) شكون؟! \n\nفراس :(بعد صمت) ختك.. وجداتك.. زينب\n\nبراء :(بدهشة) كيفاش!! بيسان و جدا!؟ \n\nتالاسين :(بصدمة) ماشي بصح.. بيسان ما تعملاشي\n\nفراس :(تنهد) للاسف دارتها.. ولي عطا الله عطاه\n\nضرباتهم اللقوة.. وبقاو غير كيشوفو.. تبهضو بهضة من داكشي.. ااااااخر شخصين كانو يطيحو فبالهم.. خاااصة بيسان.. فراس كيهضر ويشرح القضية وكيفاش وقعات وكيعاودلهم شنو طرا فغيابهم وهما مبنجين فبلاصتهم.. ليهم وذن تسمع ما ليهم فم يدوي.. \n\nحسات بيديها كيرجفو وذاتها كتغزل.. حسات بيهم استغلوها ولعبو عليها.. وهما اصلا داكشي لي دارو.. شحال ماكانت نيتهم حسنة ولكن الطريقة كانت قبييييحة.. عمرها تنسى داك النهار شحال بكات.. ولا لي وقعلها مور داكشي.. ولا الاهانة لي حسات بيها واخة ما ليها يد فحتا حاجة.. وهو واخة كان كيتمناها ولكن ما عجبوووش الحال.. لعبو بيهم كيف بغاو وداروهم ضحكة وخلاو كلشي يشوف فيهم شوفة ناااااقصة.. ما بغااتش تسرطلو لا هو لا هي... خاصة أنها من اقرب الناس.. هزات عينيها شافت فيه.. وجات عينو فعينيها وهي كتجري بدموع القهرة.. تفرح حيث بانت براءتهم ولا تبكي حيث الدقة جاتها من الجهة لي ما نواتهاش منها.. \n\nشاف فيها مطولا.. وزير على فمو والقبضة ديدو ودار خارج كيسوط حتا وقفو صوت باه.. \n\nفراس :ما تقربلهاش.. حتا هي خدات حقها\n\nزفر وكمل طريقو خارج قاصدهم وتبعو باه.. حتا وقف ورجع شاف فيها هي لي واقفة فبلاصتها جااااامدة وكتشوف فنقطة وحدة.. تنهد وقرب جيهتها وعنقها عندو وباس راسها وهي تشهق بين يدو وحطات يديها على فمها مزااالة ما قادة تيق.. طبطب عليها ورجع قلب الدورة للباب يمشي يلحقو.. وخلاها هي مزالة واقفة فبلاصتها... \n\n🍃🍃🍃🍃🍃\n\nوقف عليهم بلاااا بسم الله.. كانو جالسين فالصالة مزالين كيتسناوهم يجيو يتغذاو.. غير دخل حط عينو عليهم بزوج.. وهما غير شافوه هكاك عرفو القضية شنو فيها وبقاو غير كيدورو فعينيهم.. \n\nبيسان :خخخ.. خاي.. هانا انفهمك غير.. \n\nبراء :(بحدة) شنو اتفهميني شنو.. اتفهميني بلي لعبتو علينا نتي وياها.. درتونا ضحكة.. خليتو كلشي يلومنا على شي حاجة حنا ما لينا يد فيها ونتوما سااااااكتين وكتشوفو\n\nبيسان :راه كك.. ككلشي عليك اههئ اههئ غير على قبلك\n\nبراء :واااااش شكيييت عليييييك.. شكون شكا عليكم شكووووون!!!\n\nبراء :واش شكيت عليكم.. هضرو مالكم ساكتين!!! \n\nزينب:(حانية راسها) انا غير فكرت فيكم و.. \n\nبراء :(قاطعها) اسيييييدي ما تفكرييييش.. خليوني مني لراسي... كون فكرتي كااااع ما ديري لي درتيه... واش عاارفة فاش حطيتينا ولا لا.. عااارفة شنو دوزنا ولا لا... خليكم مني انا... واش عااارفين شنو داز على ديك البنت.. عجبكم الحال ونتوما كتشوفوها كتمحن.. ونتي.. ونتي اللي دايرة فيها الاخت العزيزة.. ما بقاتش فيك.. ما عزاتش عليك.. ما فكرتيش فيها.. \n\nبيسان:(كتشهق) انا قلت هي اتكون معاك فرحانة.. \n\nبراء :(غوت) شكوووون قالهااالك.. واش بزز.. وا السيدة ما بغاااتنيييييش.. كتفهموووها.. ماااا بغاااتنييييش\n\nشهقات هي.. وهي واقفة لاصقة فالحيط وكطل عليهم من بعيد.. كتبكي وما قدوها دموع.. \n\nرؤيا :ولدي.. تهدن.. سمعهم بعدا\n\nبراء :الواليدة نتي ما دخليييش.. خليني مني ليهم.. حتا حد ما شغلو\n\nفراس: (غير ساكت وكيشوف مخليه يخرج غضبو) \n\nبيسان :غلطنا اخاي.. عارفة.. وشني ما عملت عمري ما نسمح لراسي اههئ اههئ\n\nبراء :فكرتو فكلشي زعما.. ما عندي ما نسالكم.. حبكتووووها.. على شوية ونشك فراسي زعما برافو والله.. (صفق عليهم) شابو.. \n\nزينب : كنا غير باغيين نشوفوكوم فرحانين اههئ اههئ \n\nبراء :فرحانين؟؟ من نيتك.. شوفي فيا.. كنبانلك فرحان.. سيري شوفيها هي واش كتبان عليها الفرحة.. سيري.. البنت نهار عرفات راسها مزوجة بيا بكاااات الدم سمعتيني.. ديك البنت كتسنا دوك العامين لي فلاكط يدوزو دغيا باش تفك مني.. وريني فين هي هاد الفرحة لي كتهضري عليها.. \n\nكتسمع هضرتو وقلبها كيتحرق.. كتفكر ما داز عليها وما وقعلها.. وشنو قالتلو وشنو دارت.. وكااااع ما طرا من نهار وقع لي وقع وكتزيييد تقهر كثر وكثر.. وحسات براسها فوسط دواااامة من الافكار والأحاسيس والرويييينة الكحلة.. ما بقات عارفة راسها من رجليها.. وكلامو خلاها تفكر.. واش بصح هي مزالة كتسنا العامين يتسالاو!!!! \n\nعطاهم بالظهر كيمسح على راسو بعصبية وكيمشي ويجي وكيسوووط.. بغى يطرطق.. حتا بانتلو من بعييييد مقنتة وكتخنصص ويديها على فمها.. وقلب وجهو ما باغيش يشوفها.. ورجع شاف فيهم.. \n\nبراء :مزال لحد الساعة ما متيقش بلي نتوما لي درتوها.. (ضحك بسخرية) التمسكييين.. زعما مظلومين.. ونتوما فعايلكم فعايل الشياطين\n\nفراس :(بحدة) برااااااء.. بركة\n\nبراء :(دار شاف فيه) نتا بالذااااات الواليد ما تهضرش.. ما عندكش الحق تلووومني.. وما انخليييكش.. حيث نتااااا لول عطيتينا بظهرك وما تيقتيناش.. وكلشي غير على قبل مبادئك... اما اناااااااا راه تظلمت هنايا.. تظلمت انا وديك البنت.. لي قدااامك عطيتيه طرشة وجريتي علييييه.. الا نتا نسيتي انا ما نسيتش.. وما تسنانيش نعذر شي حد حيث حتا حد ما عذرني انا\n\nفراس :(سكت كيزفر.. شنو ايقول وهو سكتو.. وكل كلامو صحيح..) \n\nبراء :ولكن نتا لقيتي كيفاش تعاقب كل واحد بطريقتك.. وانا حاجة وحدة لي بغيتها منهم.. ما يعاودوش يطوفو بساحتي.. خليتيها نتا.. كما ما بقالك ولد سميتو براء .. حتا هما ما بقالهم لا اخ لا حفيد سميتو براء \n\nقلب الدورة خارج بحالو كينهج.. وخلاهم هما كيقطرو عشرة من العين.. حتا شدو فراس من دراعو وشاف فبه بالجنب عاقد حجبانو... \n\nفراس :مزال ما ساليت هضرتي معاك.. غوتي وقلتي لي عندك.. حتا انا مزال عندي ما يتقال.. \n\nبراء :وانا سالا وقتي فهاد الدار.. لي بغاني عارف فين يلقاني\n\nفراس:(خنزر فيه) ما بقيتي تحتارم حد\n\nبراء :حيث حتا حد ما بقى كيوقرني.. ونتا لول تبريتي مني.. ماشي انا\n\nفراس :(زفر وخدا نفس باش يتهدن) ما انلومكش حيث عارفك معصب.. ودابا اتجي معايا لبرا.. تهدن ونهضرو.. راجل لراجل\n\nبراء :الصمت\n\nفراس :كون كتسمع.. وبرد واجي نخرجو و نهضرو\n\nبراء :(شاف فيه بتحدي ونطق) انخرج ماشي حيث قلتيها.. انخرج حيث انا ماشي بحالك.. ما كنخليش الهضرة فنص ونفهم غييير لي بغيت\n\nنتر دراعو وخرج بحال ما كيشوفش قدامو.. تنهد فراس وتبعو.. وخلاوهم هما ما عارفين فين يشدو.. مرونة على كل جهة وطريق.. حتا كيقولو تفكات وترجع تكفس..وداك لغذا بقاااااا تما ما كاين لي ياكلو..\n\nنفس الموال.. ونفس المنظر.. ونفس الحالة.. شي كيشوف فشي بقلة حيلة.. وهما ساكتين وكيبكيو باش يبردو على قلبهم.. اما الباقي فما عليهم غير يشوفو ويسكتو.. حيث الهضرة بزاااف والسكات حسن.. عياو يواسيو ويهدنو.. ونفس السينتة كدور.. تنهدات رؤيا بتعب وقربات من بنتها وعنقاتها عندها كطبطب عليها فصمت.. \n\nأما هي فكانت فبلاصتها واقفة وكتشوف فيهم من بعيد.. ما عرفات ما دير فهاد اللحظة.. الصدمة سرطاتلها اللسان.. هو هضر وغوت وخرج لي عندو.. وهي ما بقالهاش اللسان لي ينطق.. تهزات عين بيسان فيها على غفلة.. وجات عينيهم فعين بعضهم.. شافو فبعضهم مطولا.. كانت كتوصلها شحاااال من كلمة غير بعينيها.. ما طولاتش بزاف وقلبات وجهها طالعة بحالها.. ووقفها صوتها.. \n\nبيسان :تالاسين اههئ اههئ ختي.. سمعيني عافاك\n\nوقفات فبلاصتها كتشوف قدامها وتبكي.. خدات نفس طويل باش تحبس الشهقة وتقدر تنطق وهي مزالة عاطياها بالظهر.. \n\nتالاسين :(بقهرة) ماشي ختك.. لخوت ما كيضربوشي فالظهر\n\nبيسان :انهنههئ اههئ لا اختي عافاك.. ما تقولشي هايدا اههئ .. نتينا ختي\n\nما زادتش سمعات شنو قالت وضرباتها بجرية وحدة لبيتها كتشهق و دموعها غالبينها.. وتبعاتها بيسان كتجري حتا شداتها رؤيا.. \n\nرؤيا :خليها دابا.. حتا لمن بعد\n\nبيسان :ولكن ما سمعتيهاشي شني قالت اههئ اههئ خاصها تفهم.. ختصني نهضر معاها\n\nرؤيا :ماشي دابا.. حتا تهدن وهضر معاها.. \n\nبيسان :بلحق راه.. \n\nرؤيا :صافي راني هضرت.. مشي تجلس انا انطلع نشوفها \n\nحركاتلها راسها بالإيجاب.. شافت فيها رؤيا مطولا وتنهدات وتمات طالعة مخلياها هي غاارقة فدموعها.. خدات نفس طويل وزفرات بتعب.. \n\nرؤيا :اوووووف.. عييييت اربي عيييت.. يا ربي فكها من عندك.. \n\nطلعات تبعاتها.. دقات فالباب ودفعاتو ودخلات.. ووقفات فمكانها مقهوورة عليها.. جالسة فالارض تحت الناموسية.. مكمشة رجليها عندها وكتشوف قدامها وتبكي.. غير دخلات هزات راسها فيها بشوفات ضروها فخاطرها.. دمعو عينيها على ديك الشوفة.. وقربات جلسات حداها وجراتها عندها.. \n\nرؤيا :(باست راسها) الصغيورة ديالي.. بركة عليك من لبكى.. (نزلات دمعتها هي) ما تبكيشي ابنتي.. صافي\n\nتالاسين :علاش عملات فيا هايداك اخالتي اههئ اههئ ياك حنا كنا خواتات اههئ اههئ علاش اخالتي علاش\n\nرؤيا : كنتو خواتات واتبقاو ديما.. \n\nتالاسين :(هزات رسها من حضنها) هي ما حسباتنشي ختها.. كون كنت بصح ختها ما تعمشي فيا هاشي.. هي فكرات غير فخاها لي من دمها ولحمها.. وما فكرتشي فيا انا اههئ اههئ حيث انا ماشي ختها دبصح.. \n\nرؤيا:(حطات وجهها بين يديها) ما تقولشي هايدا ابنتي اههئ اهئ.. \n\nتالاسين :واش كذبت!!! (شهقات) اههئ خاها لي بصح خاها فكرات فيه.. عز عليها.. هزاتلو الهم.. وانا.. انا ااااااخر همها.. اههئ اههئ شافتني كيفاش كنت.. وشني وقعلي.. وما تهزاتشي فيها شعرة اههئ اههئ وقداااامي وفوجهي كتقولي جبرت التصاور فتيليفونك.. خلاتني نشك فرااااسي وهي عارفة كلشي وسااااكتة وكتشوف اههئ اههئ \n\nرؤيا :غلطات ابنتي.. ما اندافعشي عليها.. غلطااات اااااه.. وعندك الحق فكل كلمة قلتيها.. ولكن ما تخليوشي هادشي يفرقكم.. راكم بناتي بزوج\n\nتالاسين : عرفتي اخالتي داك النهار باش حسيت.. حسيت براااسي تيتمت للمرة الثانية اههئ اههئ حسيت براسي رجعت لنقطة الصفر.. نفس لوجع ونفس القهرة اههئ اههئ حسيت براااسي بوحدي والدنيا كتدي فيا وتجيب وتلعب بيا كيف بغات اههئ اههئ حسيت بلي بصح راني مقطوعة من شجرة اههئ اهئ اهنههئ... زعما ما بقيتشي فيها حتااا شوية.. ما بقيتشي فيها وهي كتشوف عمي كيجري عليا من الدار فتالي الليل اههئ اههئ ما قالتشي بلي ختي ما كتعرف حد من غيرنا وما عندها فاين تمشي!!!!! \n\nرؤيا :لا ابنتي لا.. ختك هاديك ما تفرطشي فيك.. راها والله حتا كتبغيك.. سكتات غير حيث شافت براء معاك.. \n\nتالاسين : ما كتبغينيشي.. كون كانت كتبغيني تفكر فيا.. هي ما تسوقاتشي ليا لا باش كنحس ولا شني باغة.. همها كان غير خاها اههئ اههئ \n\nرؤيا : نتينا ما عارفة والو\n\nتالاسين :شني ما عارفاشي اخالتي شني!!! اههئ اههئ ياك هي لي قالتها بدقمها.. قالتلو غير على قبلك اخاي.. غير على قبلو عملات هادشي كااااامل اههئ اههئ.. خالتي زينب ماشي شغلي فيها.. ولكن بيسان!!! لي كنت حاسباها ختي وصاحبتي وكلشي فيها!!!! اههئ اههئ تققققهرت اخالتي تقهرت.. ضرني خاااطري.. عرفت بلي ما نسوى عندها والو... \n\nرؤيا :(كتبكي) صافب الله يرضي عليك.. صافي قلبي كيتحرق عليكم\n\nتالاسين :(ضحكات وسط دموعها) ههه قالتلك على قبلو.. على قبل خاها لي كيبغيني زطمات عليا ههه.. (رجعات لبكاها) يا ريتو ما بغاني اههئ اههئ يا ريييييييتو... يا ريتو بقى كيشوفني غير ختو كما كنت كنشوفو اههئ اههئ كون ما بغانيشي كاع ما نطيحو فهادشي كااااامل اههئ اههئ لا هو مزيان لا نتوما.. اما حتا انا ولفت\n\nخوات قلبها.. بكات وهضرات وخرجات كاع لي عندها.. وفلخر سكتات.. وشافت فيها رؤيا بقلة حيلة.. هما عياو والهم ما بغى يسالي.. تنهدات وبقات جالسة معاها حتا بدات تهدن شوية وتسكت من لبكى..وهزاتلها راسها تشوف فيها.. \n\nرؤيا :دخل دوش وانا انصردلك الماكلة كول ونعس وارتاح صافي.. اتكوني عييتي \n\nتالاسين :ما فيا لي ياكل.. بلاش\n\nرؤيا :واخة غير شوية.. مهم ما تبقاشي بالجوع\n\nتالاسين :(الصمت) \n\nرؤيا :يله هانا مشيت.. نتينا نعس وارتاح\n\nتنهدات وباستها فخدها وناضت خارجة.. حتا وقفاتها قدام الباب.. \n\nتالاسين :وبراء!! \n\nرؤيا :(دارت عندها) شعندو \n\nتالاسين :ايمشي بحالو؟\n\nرؤيا :(زفرات) ما عرفتشي.. ايكون مزال كيهضر مع فراس.. فاش بغيتيه!! \n\nتالاسين : والو غير سقسيت وصافي\n\nرؤيا :بفففف الله يهديه حتا هاداك.. كفر كفرة وحدة.. بلحق ما نلوموشي.. عندو الحق.. حنا لي ظلمناكم على والو.. ونتوما ما عملتوها لا بيدكم لا برجليكم\n\nقلبات وجهها وما جاوباتش.. شنو اتقول.. حيث فعلا ظلموهم.. خرجات رؤيا وخلاتها هي حطات راسها بين رجليها كتفكر ودموعها كيهبطو بلا شوار.. تقهرات منها بزااااف.. حيث جاتها الدقة من الجهة لي قرييييبة ليها.. ما اهتماتش لزينب كي اهتمات ان بيسان حتا هي دارتها بيها.. ختها وصاحبتها لي تقيسيها فعينيها وما تقيسيهاش هي.. \n\nهزات راسها وشافت فبيتها.. مزال كما خرجات منو.. خدات نفس طويييييل وناضت دخلات للحمام.. قلعات حوايجها وتخشات تحت الدوش.. الماء سخوووون والحمام طالع فيه لباخ.. شحاااال ما دوشات كانو غير كيطرفو بالفوطات معطرة.. جمعات دموعها عندها وجمعات راسها.. ما بغاتش تبكي فالحمام.. حتا كتغلبها البكية وتحبسها.. دوشات ولبسات بينوارها وفوطة على راسها وخرجات.. لبسات عليها بيجامة سروال وفوقاني.. وتخشات فبلاصتها.. وتكمشات على وضع جنين.. وعينيها فالبالكون كتخمم.. فشنو وقع وشنو لي جاي.. شنو تقال وشنو سمعات.. شنو ادير وشنو لا.. شنو ايوقع فهاد الزواج.. ايكمل ولا يحبس.. واش هي فرحانة بيه ولا لا.. باغة تكمل ولا لا... فوسط هادشي تفكرات سعد.. سعد لي مشا من بالها بحال الا عمرو ما كان.. كون تزوجات بيه كانت اتكون فرحانة!!!.. كان ايخليها مرتاحة بحال كي مرتاحة مع براء.. اه ما تقدرش تنكر بلي مرتاااحة معاه.. وحاسة بشي حاجة كانت ناقصاها وكملات فهاد الفترة لي جلساتها معاه.. شلااااااا حاجات فبالها.. خلاوها ترون.. ما بقات عرفات فين تشد ولا فاش تفكر.. وبقات هاكاك حاجة تديها وحاجةة تجيبها حتا ما حسات براسها فوقاش نعسات بقوة لبكى لي بكاتو ولعيا لي عياتو..\n\nكان جالس..فوسط الجردة فجلسة مغطية من الشمس دالنهار.. مرافقو على ركابيه لي كيفيفري بيهم وكيشوف قدامو بنظرة حااااادة.. وغير كيسوط ويعاود.. وباه جالس على جنبو وكيشوف فيه وساكت.. كيقاد فالهضرة ومنين ايبدا وشنو ايقول.. وفلخر تنهد وجاه من لخر.. وحط يدو على كتفو كيضرب عليه.. \n\nفراس :ما اتسمحش لباك\n\nهز عينو فيه.. شاف فيه مطولا بنظرة خااالية من اي تعبير.. نظرة جااافة.. وقلب وجهو شاف قدامو.. \n\nفراس :(تنهد) عارف راسي ظلمتكم.. نتا وتالاسين.. وعارف راسي غالط فحقكم.. شفتي هاد الشمتة لي حاس بيها نتا دابا.. بيها حسيت انا داك الوقت.. وعاد كلشي كان ضدكم.. حط راسك فبلاصتي \n\nبراء :(بحدة) كون كنت بلاصتك انتيق ولدي.. وحتا واذا كان بصح غلط.. انجلس ونجلسو قبالتي ونحاسبو.. ماشي نصرفقو قدام العالم ونجري عليه.. وماشي غير عليا.. جريتي حتا على ديك البنت ونتا عارفها مقطوعة من شجرة وما سولتي لا عليها لا والو\n\nفراس: ما تخلطش الامور..حسبتكم تزوجتو.. يعني راها معاك ماشي بوحدها.. \n\nرجع قلب وجهو وشاف قدامو كيزفر.. وباه كيشوف فيه عاقد حجبانو بتركيز.. قلب وجهو حتا هو وساط.. خدا نفس طويل ورجع شاف فيه.. \n\nفراس :ما يكونش قلبك قاصح بحال باك\n\nبراء :مزيان اسيدي منين عارفو قاصح \n\nفراس : سمعني اولدي.. حنا كنكبرو ماشي كنصغارو.. ولعمر كيجري بينا.. غذا ولا بعدو يدي مول الامانة امانتو.. وما باغيش نموت وانا معادي مع شي واحد من ولادي.. وما نبغيش نموت ونخليهم مورايا قاطعين الصلة.. انا غلطت وكنعترف.. ونتا خلي قلبك كبير وسامح.. سامحلي... وسامح لختك وجداتك\n\nبراء :(هز راسو فيه) الله يطول فعمرك.. وانا ماشي معادي معاك.. حيث حاشة واش نكون مسخوط ونعادي واليديا.. والعربون نهار بغيت نسافر جيت لعندك.. ولكن خاطري ضرني من جيهتك.. ما تقتيش فيا نتا لي ولدتيني وكبرتيني وربيتيني.. ودرتي بحال الا عمرك عرفتيني.. نتا تبريتي مني كاااااع.. عرفتي شنو هي تبريتي مني.. عرفتي شنو هي بااااك يتبرا منك.. كتبقى تشوف غير السخط قدامك\n\nفراس :(حط يدو على كتفو) وانا حاشة واش نسخط عليك.. ساعة غضب وغلطت فيها وكنعتارف.. ولكن ما عمرها توصل بيا نسخط على ولادي\n\nبراء :(حنا راسو وسكت) \n\nفراس :(زير على كتفو) شنو دابا.. تصافينا!!! \n\nهز راسو فيه.. لقاه مبسملو ابتسامة خفيفة.. شاف فيه مطولا.. وتنهد.. \n\nبراء :اودي راك الواليد.. شنو ما درتيلي ما نقدش عليك.. \n\nفراس:(ضحك) قرب لهنا.. قرب السبع ديالي\n\nجرو تعانقو هو وياه عناق رجولي.. كيضرب على كتافو ويزير عليهم.. وبعد عليه وكيشوف فيه شوفة د أب فخور بولدو.. \n\nفراس :غلطت فيك مرة.. ولكن انا ربيت وعرفت شنو ربيت.. رااااااجل بمئة راااجل..\n\nفراس:(تنهد) ايوا.. وشنو ادير مع ختك وجدتك\n\nبراء :(رجع قلب وجهو) ما عندي ما ندير.. يفوتوني غير عليهم.. ما نطوف بساحتهم ما يطوفو بساحتي..\n\nفراس : وانا هادشي لي ما باغيش..\n\nبراء :الواليد.. خليني مني ليهم.. ما تفرضش عليا ما ندير حيث ما انديروش\n\nفراس :انا ما باغي نفرض عليك والو.. انا غير ما باغيش الصداع.. هاد المشكيل طول وبزاف.. ماشي فاش تصالحنا حنا تخاصمو نتوما.. ما كرهتش هاد الموضوع يتسد فمرة.. غلطة وكلشي خلصها..\n\nبراء :هادي ماشي غلطة.. هادي لعبة موسخة.. بنادم كيغلط فاش ما كيكونش قاصد.. اما اذا كان قاصد يدير لي دير ما كتبقاش تسمى غلطة..\n\nفراس :راه ماشي كندافع عليهم.. انا براسي فاش عرفت راه خرجتهم من الدار ومن لبلاد كاع.. لولا لميمة لي مرضات وبغات تشوفهم ما نرجعهمش..\n\nبراء :(ضحك بسخرية) لا نتا الواليد لي قلقك تخرجو من الدار.. \n\nفراس :(ضحك) اودييييي.. كنفضل نبعدكم على نبقى برد فيكم لعصب ديالي\n\nرؤيا :اممم.. كتخليني غير انا حداك تبرد فيا سمك\n\nهزو راسهم فيها.. لقاوها واقفة عند راس فراس.. ودارت وجات جلسات حداه.. وهو عنقها عندو..\n\nفراس :نبعدك عليا.. وقلبي لي حطيتو عندك كي ندير فيه؟\n\nرؤيا :ههه يخليلي قلبك\n\nفراس :ويخليك ليا..\n\nمسح على راسو حاني راسو وكيضحك وسط عصبيتو الضحكة دبزز..\n\nبراء :اودييي.. الناس فالناس ولقرع فمشيط الراس ههه\n\nفراس :(شاف فيه) شنو كتبركم؟\n\nبراء :اوالو غير كملو نتوما.. ما تديوش عليا.. غير كنهضر\n\nفراس :نتوما همكم ما بغى يسالي.. وانا نبقى مقابلكم.. نقابل مراتي حسن لي اولا!\n\nبراء :اهاه قابلها وتقابلك.. الله يا ودي\n\nفراس :وزايدون لي حسدنا يدير بحالنا!\n\nبراء :(تبسم طانز) انا مراتي خاطيها هادشي..\n\nفراس :(تنهد) مزالين على نفس الحال.. ما تبدل عندها والو\n\nبراء :وعمرو يتبدل.. وما كاينش شي أمل يتبدل.. \n\nسكت كيشوف فيه.. ما لاقي باش يواسيه.. حتا هرسات رؤيا داك السكات.. \n\nرؤيا :فرحت منين شفتكم مصالحين.. الحمد لله \n\nشاف فيه فراس وبراء وتبسمو.. ورجع براء حنا راسو كيشوف فيديه لي مشابكين قدامو.. وبالو ماشي تما.. \n\nرؤيا :العقبة نشوفك نتينا وختك وعزيزاك مصالحين\n\nبراء :(بلا ما يهز راسو) بلا ما تسناي على لخوا الخاوي.. \n\nرؤيا :ما يكونشي قلبك قاصح.. ما كنعرفكشي هايدا.. \n\nبراء :اسيادي انا قلبي قاصح حجرة وما مزيانش غير خليوني\n\nرؤيا :راه عرفنا بلي لا فوت منهم.. ما قلنالكشي سمحلوم دابا.. مهم حتا تبرد ود.. \n\nبراء :(قاطعها) لا دابا لا بعدو.. يفرقوني عليهم.. بنادم فيه تخرويض ما عندي ما ندير بيه\n\nرؤيا :(سكتات شوية) هي حتا انا ما اتسمحليشي\n\nهز عينو فيها عاقد حجبانو باستغراب.. سولها بنظراتو شنو كتقصد.. وفراس حداها حنحن وحط القبضة ديالو على فمو وشاف فولدو.. \n\nبراء :علاش نتي مالك!!!! \n\nرؤيا :(شافت ففراس ورجعات نطقات) انا كنت عارفة\n\nبراء :نعااااااااااااام!!!! \n\n🍃🍃🍃🍃🍃\n\nكانت فبيتها جالسة.. كتبكي محروقة على ختها.. غلطة وحدة وحسابها ما بغاش يسالي.. وكل مرة كتلقى راسها كتعاقب للمرة الالف.. صونالها تيليفون حداها.. ما داتهاش فيه.. خلاتو حتا قطع.. ورجع كيصوني.. عاد هزاتو لقات نمرة ما مسجلاش عندها.. شافت فيه ما فيها لي يهضر وخلاتو حتا قطع عاود.. وحطات تيلي.. ما دركاتش تنزلو من يديها حتا رجع يصوني.. تنهدات ومسحات عينيها وجاوبات بصوت منغنغ باين عليه لبكى... \n\nبيسان :الو!! \n\nما جاوبها حد.. وبعدات تيلي تشوف واش مزال المكالمة دايزة لقاتها مزالة.. \n\nبيسان :الو.. شكون معايا!!! \n\nالمتصل:الصمت\n\nبيسان :منين ما اتهضروشي علاش معيطينلي.. تفوووو بنادم بلا شغل.. \n\nيله اتبعد تيليفون على وذنيها وتقطع وهو يحبسها صوتو.. \n\nسعد:كتبكي!!! \n\nبيسان :الصمت\n\nسعز:الو.. بيسان.. كتسمعيني\n\nبيسان :علاش معيطلي.. شني باغي\n\nسعد:علاش كتبكي.. مالك؟؟؟\n\nبيسان :ونتينا شغلك.. نموت كاع سوقك\n\nسعد:سولتك!! \n\nبيسان :وانا جاوبتك..(غلباتها البكية) فرقني الله يرحم باك اههئ اهئ.. خليني عليك بعد مني اههئ اههئ علاش مزال تابعني.. شني باغي مني\n\nسعد :هاد الهضرة ماشي وقتها.. علاش كتبكي دابا\n\nبيسان :وااااااا كنبكي على راااسي.. يبكيو على قبري ان شاء الله اههئ اههئ هادشي لي باغي تسمع.. غلطت غلطة وحدة وبسباااابك وهانا مزال كنخلص فيها اههئ اههئ خرجت على حياتي بسبابك اههئ اههئ حتا قلت بابا سمحلي وهاااانت وها خاي وختي عاود كرهوني.. وكلشي بسبابك اههئ اههئ \n\nسعد:كيفاش.. واش براء وتالا!!! قلتيهالهم!!! عرفو!! علاش فوقاش رجعو!! \n\nبيسان :اه عرفو.. ورجعو.. واذا بغيتي تشوف حبيبة القلب اجي تشوفها.. ودابا ضرب على هاد النمرة\n\nسعد :صبري ما تقطعيش.. علاش بلوكيتي نمرتي.. زولي لبلوك\n\nبيسان :(ضحكات بالفقصة ) انا نشكي بلعقر وهو يقولي شخبار لولاد.. واش ما كتفهمشي انا كنقولك ضرب على نمرتي.. فرقني.. بعد مني.. ونتينا كتقولي نزول لبلوك.. \n\nسعد :هضرت معاك.. زولي لبلوك\n\nبيسان :ما انزولوشي.. وانبلوكي حتا هادي.. انا ما كرهتشي نبلوكيك من حيااااااتي.. ما تبقاشي تبان فيها مرة.. \n\nسعد :واخة تبلوكيني نجيب نمرة جديدة\n\nبيسان :وانا انبقى عليك ببلوك بلوك بلوك حتا وكان تشدك النفس شوية وتبعد مني.. \n\nقطعات عليه وفلبلاصة دازت بلوكاتو ورمات تيلي فوق الناموسية.. وجمعات رجليها عندها كتبرد على فقصتها وكيتها بلبكى...\n\nبراء:نعاااام.. كنتي عارفة!! \n\nرؤيا :(تنهدات) اه.. قبل ما تسافرو بشي حاجة.. ماشي بزاف\n\nبراء :وخبيتي عليا الواليدة.. خليتي كلشي حاسب الغلط مني\n\nرؤيا :فهمني اولدي الله يرضي عليك.. راه سكت حيث خفت على ختك.. حالتها كانت فالويل.. وخفت من باك عليها.. ما قدرتشي نهضر.. ها هو فاش عرف هزها ما عرفتو حتا فين داها.. كون ما لميمة كون راه قلبي مزال محروق عليها.. \n\nبراء :(حط راسو بين يديه) زيدوني..شنو باقي مزال.. زيدوني راه هادشي ما كافيش\n\nرؤيا :فهمني اولدي.. كبدتي لي خلاتني نسكت.. نتينا راجل.. قاد براسك.. هي غير بنت.. وعاد كون شفتي حالتها تعز عليك.. خفتها تمشي تعمل شي حاجة فراسها.. راها كانت تنوض بلبكى وتنعس بيه.. نتوما ما شفتوهاشي كيف كانت.. راها ندمات حتا ندمات الزغبة اللخرة فراسها..\n\nبراء :(ناض وقف) \n\nفراس :فين غادي \n\nبراء :(بعصبية) غادي بحالي.. ما عندي ما ندير هنا\n\nفراس:(وقف) اتجلس.. \n\nبراء :(شاف فيه معصب) الواليييييد!!! \n\nفراس :اتجلس.. واخة غير هاد اليوماين.. لميمة مزالة باغاك وهي عيانة ما باغيهاش تزيد تأزم\n\nبراء :الصمت كيعض على سنانو\n\nفراس :عارفك معصب.. وما حاملش تجلس هنا.. ولكن على وجهي انا لي كنطلبك وعلى وجه لميمة بقى.. هانتا طلع لبيتك وسد عليك وتكالما مع راسك.. ما ايبرزطك حد.. \n\nبراء :(قلب وجهو كيسوط) واخة.. انبقى.. بلحق غير تبرا لميمة انمشي بحالي.. \n\nفراس :براحتك\n\nبراء :تم غادي بحالو\n\nرؤيا :(بأسى) براء.. ولدي!! سمعني\n\nبراء :(وقف) ماشي دابا الواليدة.. ماشي دابا\n\nقال هاد زوج كلمات وزاد خلفة بحالو.. وخلاها هي شادة فراسها هازة الهم.. جلس فراس حداها وجرها عندو وحطات راسها على كتفو.. \n\nرؤيا :حتا انا تقلق مني\n\nفراس :دابا يرجع.. خليوه يتهدن.. دابا مزال معصب\n\nتنهدات وسكتات..اما هو فدخل من باب الجردة وتم طالع لبيتو.. حتا وقف عند الباب وهو يشوف فباب بيتها لي قبالتو.. وقرب وقف كيتشاور واش يدخل ولا لا.. ما عارفهاش واش تما غير مجرد احساس.. دق بشوبة ما جاوبو حد.. ودفع الباب ودخل وسدها موراه.. \n\nطاحت عينو عليها.. ناعسة ومكمشة فراسها من البرد لي كيضرب من البالكون.. شعرها مزال اطرافو فازكة والفوق بدا ينشف.. وهو مفرش على خديتها.. تنهد ووقف موكي على الحيط ومربع يديه وكيشوف فيها بتعب.. وبالو كيدي ويجيب.. قرب ببطء سد باب البالكون ورجع وقف عند راسها.. مرر يدو على راسها وحنا باس جبهتها وهز راسو ويدو مزالة كتلعب فشعرها.. خدا نفس طوييييل.. صدرو مثقل عليه.. وبغى غير يرتاح.. بعد عليها ما بغاش يفيقها.. ويخرج بحالو مشا لبيتو يرتاح.. حيث بصح عيا...\n\nصبح صباح الغذ.. لبسات عليها من بعد ما قضات روتينها الصباحي.. ووقفات عند باب بيتها شحال كتشاور واش تنزل ولا لا.. خدات نفس طويل وفتحات الباب وخرجات.. هبطات وجهها خالي من اي ابتسامة.. ووقفات عليهم فالطبلة دلفطور.. لي اغلبهم كانو فيها من غير براء وبيسان.. \n\nتالاسين :صباح الخير \n\nالجميع :صباح النور\n\nرؤيا :كيصبحتي.. مزيان \n\nتالاسين :الحمدلله \n\nهنية:خمرتي ابنتي ماشي نعستي.. \n\nتالاسين :(تبسمات بزز) غير لعيا.. \n\nهنية :بصحتك.. مهم تكوني ارتاحيتي\n\nتالاسين :(شافت فزينب وقلبات وجهها) ارتاحيت اعزيزة.. الحمد لله \n\nفراس :(وقف كيمسح فمو) تالا.. قبل ما تجلسي.. بغيت نهضر معاك\n\nتالاسين :(بدهشة) هاااا.. معايا!!! \n\nفراس :(تنهد) اه معاك.. اجي معايا ابنتي\n\nشافت فيه مطولا.. وولحقاتو وبالها كيدي ويجيب فاشنو ايكون بغاها.. وهو غادي قدامها بطولو وعرضو.. فتح باب البيرو ودخل وخلاها مفتوحة حتا دخلات هي وسداتها.. \n\nفراس :جلسي\n\nجلسات قبالتو.. يديها فوق حجرها كتلعب بصباعها وحانية راسها.. وهو كيشوف فيها.. \n\nفراس :مقهورة مني ياك\n\nبقات حانية راسها.. وكطرطق فصباعها وساكتة.. قرب هو جلس فوق البيرو حداها وهز راسها.. شاف فعينيها مغرغرين وحومر باغة تبكي.. ومزيراها بزز.. تنهد وجرها عندو عنقها وهي طرطق بلبكى...بحال الا كتشكي عليه.. هو سكت ما زادش هضر.. حدو عنقها وزير عليها ويدو كتمسح على راسها واليد لوخرا على ظهرها وكيطبطب عليها.. خلاها حتا بكات براااحتها وبردات على قلبها.. وبدات كتسكت.. عاد بعدها عليه وقابل وجهها معاه كيمسحلها دموعها.. \n\nفراس:مزالة هازك فقلبك من جيهتي\n\nتالاسين :(حركات راسها بلا وهط مزالة كتقطر فالدموع) \n\nفراس:مأكدة.. انا عارف راسي ظلمتك.. وبزاف كاع\n\nتالاسين :ما نهزشي فخاطري منك واخة تقتلني.. نتوما خيركم مغرقني.. ومنك من الواليد الله يرحمو.. لي عملتوه معايا عمري نساه.. \n\nفراس :حنا عائلتك.. خوتك وواليديك.. هداك ماشي خير درناه فيك.. راكي بحالك بحال ولادي.. لي درتولهم نديرو ليك\n\nتالاسين :(مسحات دموعها) وانا شني ما عملت ما نوفيشي لي عملتوه معايا.. \n\nفراس :(باس جبهتها) نتي راك بنتي.. ديريها فراسك\n\nتالاسين :(تبسمات) \n\nفراس :شنو دابا.. السوسية و باها تصافاو.. \n\nتالاسين :(ضحكات وحركات راسها باه) \n\nفراس:(تنهد وهز يديه) الله على راحة.. دابا عاد حسيت براسي كنتنفس.. \n\nتالاسين :الله يدومها راحة عليك.. \n\nفراس :اميين.. ابنتي امين... \n\nسكتات مبسمة.. وهو كيشوف فيها ويضحك.. ورجع تبسم بخبث.. ونطق.. \n\nفراس :ايوا دابا منين تصافينا.. وكلشي رجع كما كان.. اترجعي للداركم ياك!!! \n\nتالاسين :(شافت فيه بدهشة) \n\nفراس :ما بقى عندك ما ديري مع براء... نتوما اصلا ما تزوجتوش حيث باغيين.. وغير مفروض عليكم.. وحتا زواجكم انا انشوف كي ندير ونحل القضية ديال داك الشرط.. ونشوفو كي نديرو نطلقوكوم.. هاد الزواج ما عندو معنى\n\nخرجات عينيها فيه.. وسرطات ريقها.. ما عارفة ما تقول ولا باش تجاوب.. وبقات غير كتشوف فيه وترمش.. ولسانها تسرط..\n\nفراس :مهم انا انشوف كي ندير..هو يمكن يبقى شي أيام ويمشي لدارو.. ونتي طبعا ما عندك ما ديري تما..\n\nتالاسين :(خركات راسها باه)\n\nفراس:ايوا صافي.. رجعي لداركم.. داكشي لي بغينا حتا حنا.. نتي ما باغاش.. وهو هاكاك.. وزواجكم ما منوش.. الوغ ما عندكم لاش تصبرو على بعضكم..\n\nتالاسين :(بتوتر) اه بصح..\n\nفرا:(تبسم وناض وقف) ايوا صافي.. خلي هاد الموضوع عليا.. المهم نتي تكوني مرتاحة\n\nتالاسين :(حانية راسها) ما حدي معاكم انكون مرتاحة\n\nفراس:هههه.. مزيان.. يله مشينا.. عاد خاصني نمشي للخدمة\n\nتالاسين :واخة\n\nحط يدو على كتفها معنقها.. وتم خارج مبسم.. طلق لوقيدة وخلاها هي شاعلة فيها العافية.. ما بقات عارفة راسها من رجليها شنو باغة وشنو لا.. ما عرفاتش مالها بالظبط.. عارفة بلي اتنقصها شي حاجة.. ولفاتو فحياتها.. وهي لي ما كانتش حاملة تزطم فدارو ولا تعتبها.. ها هي دابا اترجع تسكن بعيدة عليه.. علاش ما عاجبهاش الحال..\n\nعقل يديها وعقل يجيبها.. وحانية راسها.. حتا هزاتو مع الدخلة دبيت الماكلة.. طاحت عينيها فبيسان لي جالسة.. وهي تحمر فيها وزيرات على فمها وقلبات الدورة باغة تخرج..\n\nتالاسين :عمي غير فطرو.. بصحتكم\n\nفراس :مالك.. ما اتفطريش\n\nتالاسين :لا ما قاداشي..\n\nرؤيا :نتينا من البارح ما واكلة شي حاجة\n\nتالاسين :ما قاداشي.. مزالة دايخة بالنعاس.. نصحصح وناكل شي حاجة.. نتوما بصحتكم\n\nما رجعاتش شافت فبيسان لي اتاكلها بعينيها كتسناها تهز راسها فيها.. وهي والو.. عاقدة عبستها وكتهضر وباااينة فصوتها معصبة.. تزيرات فبلاصتها وتخنقات وهي غير ساكتة.. وكلشي عاق علاش ما بغاتش تجلس.. غير ما بغاوش يحكرو.. قلبات الدورة تالا خارجة وهي ترجع وشافت فرؤيا..\n\nتالاسين :خالتي.. مينوشة فاين هي\n\nرؤيا :(ضحكات) ههه فكرتيني فمينوشة.. سبحان مبدل الاحوال.. ما بقاتشي كتفرق على امينو.. من نهار مشيتو وخليتهم وهما كيف سمينة على عسيلة\n\nتالاسين :بصح؟؟؟.. ما دابزوشي.. ما عملها والو\n\nرؤيا :اواااالو.. وتقول.. رجعو كيلعبو مع بعضهم كاع هههه\n\nتالاسين :(سكتات كضحك بعياء ضحكة بزز) اوك وفاين هي\n\nرؤيا :فالجردة.. جيهة بيت امينو\n\nتالاسين :واخة.. انمشي عندها\n\nخرجات بحالها.. وخلاتهم هما دارو كيشوفو فبيسان.. تنهد فراس ورجع جلس فبلاصتو..\n\nرؤيا :دابا تصالحو\n\nبيسان :عمرها تسمحلي اههئ اههئ\n\nرؤيا :ما تقولشي هايدا هي..\n\nقاطعهم دخول براء.. قال صباح الخير بلا نفس.. مخنزر وعاقد غوباشتو ما حاملش الجمعة معاهم فنفس لبلاصة.. قرب كيهز طرف دالخبز ويدهنو وساكت..\n\nرؤيا :جلس تفطر.. شعندك واقف حتا نتينا \n\nبراء :ما كاين فين يجلس بنادم هنا.. \n\nرؤيا :يهديكم الله.. مالكم على هاد الحالة.. \n\nهز عينو فيها معبس.. ورجع حنا كيكمل دهين الخبز بالفرماج والكونفيتير.. يله بغات تزيد تهضر رؤيا وهي تحس بيد فراس على يديها.. سكتها بعينيها.. ضربات الطم وسكتات وخلاوه براحتو.. هز داك الخبز وخرج بحالو من تم.. مع خرج مع انفجراات بيسان حداهم بلبكى.. \n\n🍃🍃🍃🍃🍃\n\nشاف فيها من بعيد.. جالسة مربعة رجليها وسط الربيع.. ومينوشة وسط حجرها كتعنق فيها وتبوس.. وامينو كيدور بيهم ويلعب بزنطيطو وهي كتداعب شعرو مرة مرة.. تبسم ابتسامة خفيفة.. وقرب جيهتها ببطء ووقف عند راسها.. ومدلها الخبز.. \n\nبراء :شدي فطري\n\nهزات راسها فيه بدهشة.. والشمس عاميالها عينيها.. ردلها البال كترمش مضرورة بالشمس وهو يحني قرفصاء قدامها.. \n\nبراء :شدي\n\nشافت فيه ساااارحة.. وكلام فراس كيتعاود فبالها.. وذكرياتها معاه كتكرر وحدة وحدة.. وهو مادلها يدو وكيتسناها تشد الخبز وامينو كيجر فيه من حوايجو.. باغي يلعب معاه.. \n\nبراء :ما اتشديش! \n\nنفضات راسها.. وشافت فيديه.. مدات يديها شدات الخبز منو.. وتبسمات فوجهو.. \n\nتالاسين :شكرا\n\nبراء :ما كليتيش من البارح.. ما تبقايش بالجوع \n\nتالاسين :(حنات راسها كتمتم) ديما كتفكر فيا\n\nبراء :نعام؟\n\nتالاسين :(هزات راسها) والو والو.. نتينا فطرتي\n\nبراء :(تنهد بحرقة) ما عندي منين يدوز\n\nتالاسين :حتا نتينا ما كليتي والو\n\nبراء :الصمت\n\nتبسمات.. وشدات داك الطرف دالخبز قسماتو فالنص ومداتولو.. وهو كيشوف فيديها.. \n\nتالاسين :شْبّر.. ما تبقاشي بالجوع \n\nبراء :غير كولي ما قادش\n\nتالاسين :الا ما كليتيشي معايا ما ناكلشي\n\nشاف فيها مطولا.. وعبستو مزالة على وجهو.. ماشي عليها.. على حالتو .. والشمس لي ضاربة فيهم.. تنهد وقبطو منها وجلس قدامها.. \n\nبراء :عارفك معكسة\n\nضحكات.. وشدات داك الطرف دالخبز كتعض فيه بالشوية.. وهو قلب وجهو لامينو كيداعبو ويضحك معاه.. موحشين فيهم.. وهي كتفرج فيه وتاكل وساكتة.. وحتا هو ما هضرش.. ما فيه لي يهضر اصلا.. سهات فيه عاود.. فتعابيرو.. فعصبيتو.. فقلقو.. فالعياء لي باين فعينيه.. فكل تفصيلة فيه.. تنهدات وقلبات وجهها ونطقات بصوت خافت.. \n\nتالاسين :هضر معايا عمي\n\nبراء :(شاف فيها) ايوا\n\nتالاسين :تصالحنا\n\nبراء :(تبسم) مزيان.. حتا انا هضرت معاه البارح\n\nتالاسين :(حركات راسها وهي حانياه) اممم.. مزيان.. الحمد لله.. رجعنا كما كنا\n\nبراء :(كيلعب مع امينو) اه\n\nتالاسين :(كتلعب بصباعها) كلشي ايرجع كما كان قبل..\n\nبراء :(شاف فيها عاقد حجبانو باهتمام ويديه مزالة على ظهر امينو كيداعبو) يعني!!! \n\nتالاسين :عمي قالي اترجع للدار ديالك\n\nبراء :امم.. انرجع.. غير شي ايام تصح لميمة ونرجع \n\nتالاسين :مزيان.. ايوا وديك الساعة تهنى مني ومن صداعي ههه (ضحكة صفراء) \n\nبراء :كيفاش\n\nتالاسين :(كضحك بلا خاطر) انرجع نسكن هنا صافي.. انخويلك الدار انا ومنوشتي.. \n\nشافت فمينوشة بحال الا كتخاطبها بالهضرة وتضحك معاها.. وهي راها غير كتهرب بعينيها منو.. \n\nشاف فيها مطولا.. ما دار حتا رد فعل..كان عابس وبقى عابس.. ما استغربش اصلا.. كان متوقعها.. او بالأحرى كان متأكد.. قلب وجهو وتنهد.. \n\nبراء :مزيان.. \n\nهادي هي الكلمة لي خسر عليها.. وقلب وجهو كيلعب مع امينو.. وخلاها هي هزات راسها فيه بدهشة.. تسناتو يقول شي هضرة.. اي حاجة من غير مزيان.. كيفاش مزيان!!! يعني بصح ايتهنى منها.. بقات غير مبلقة عينيها فبلاصتها ومينوشة كتجر ليها فشعرها.. وناض هو من حداها وبدا يجري وامينو كيلحق عليه.. وكيلعب مع الكلب ديالو.. ويضحك معاه.. ومخليها هي بحال الا كبيتي عليها سطل دالماء.. غير تابعاه بعينيها وهو مشى بعد عليها.. \n\nتالاسين :اصلا هادشي لي خاصو يكون\n\nناضت مخنزرة وجامعة فمها مكمشاه.. ومينوشة بين يديها قارقة عليها.. ومشات كتنفض.. دخلات من الباب دالجردة لكوزينتها لي توحشاااتها بالزايد.. طلقات مينوشة فالارض وشافت فجنابها.. مزالة كما خلاتها.. تنهدات ولبسات طابلية وحلات الثلاجة تخدم شي حاجة.. باغة تنسى وتلاهى.. والطياب والحلوى هي الحاجة لي كترتاح فيها وتلقى راسها فيها.. \n\nأما هو فلعب مع امينو حتا عيا وجلس معاه فوق كرسي فالجردة كيداعبو.. شاف جيهتها.. ما كايناش.. تبسم ابتسامة سخرية جانبية وشاف فأمينو كيهضر معاه... \n\nبراء :نمشيو بحالنا اصحبي ياك.. شبغينا حنا بشي حريق الراس ووجع القلب.. \n\nنبح امينو ورمى يديه على رجلين براء بحال الا واقف.. وهو يضحك.. \n\nبراء :نقلعو نعطيك تاكل مو.. ما صالحش عندي هاد القلب ههههه\n\nامينو:كينبح\n\nبراء :ههه لي باعك بيعو ونتهناااو حنا كاااع ياك هههه\n\n🍃🍃🍃🍃\n\nداز نهار عادي.. شي كيتفادى شي.. وكيتلاقاو العينين.. وكيقلبو الطريق.. حتا تماسى الحال.. كانت فبيتها جالسة فالبالكون.. والهضرة دفراس خدااامة فمخها نهار كامل.. وكلمتو هو كتخليها تنيرفا.. ولي كيعصبها كثر هي ما عارفاش شنو باغة.. وعلاش عاطية للموضوع أهمية حتا لهاد الدرجة.. ياك هادشي لي كانت باغية من لول.. ايوا صافي ها هو ايوقع..\n\nهزات راسها شافت فالباب منين سمعات الدقان.. وقالت باستفسار..\n\nتالاسين :شكون!\n\nتدفعات الباب ببطء.. ودخلات هي حانية راسها وكتهز عينيها فيها وترجع تقلب وجهها.. وسدات الباب موراها ووقفات..\n\nاما تالا فغير شافتها.. عبسات وزيرات على فمها.. ودارت شافت فيها بغضب..\n\nتالاسين :شني باغة!!! خرج وسد موراك الباب\n\nبيسان:(بنبرة حزينة) خاصني نهضر معاك\n\nتالاسين :وانا ما باغاشي.. لي كاين عرفتو.. ما بقاتلي هضرة معاك\n\nقربات عندها كتستعطفها ودموعها غلبوها..\n\nبيسان :عافاك اختي سمعيني اههئ غير نشرح ليك بعدا اههئ اههئ\n\nتالاسين :ما عندك ما تشرحيلي.. فهمت كلشي.. وفهمت شني كنسوى عندك..\n\nبيسان :ما تقولشي هايدا حرام عليك اههئ اههئ\n\nتالاسين :حرام عليا!!!! انا!!! شكون لي حرااام عليه فينا انا ولا نتينا\n\nبيسان :وراه عرفت راااااسي غلطت معاك.. بلحق غير سمعيني عافاك اههئ اههئ \n\nتالاسين :شني باغاني نسمع.. نسمع كيفاش ضحكتي عليا.. كيفاش غذرتيني.. كيفاش خليتيني نطيح من عينين شحال من واحد.. كيفاش تأمرتي نتينا وجداك عليا.. والزوينة هي وقفتي قدااااامي بوجهك حمر.. وقلتيلي علاش كتكذبي اتالاسين انا شفت التصاور فتيليفونك...(ضحكات بالفقصة) ههه بااااز لوجهك.. عندك لوجه لي يهضر على لكذوووب.. وهادشي كاااامل علاش.. على قبل خووك.. اما انا لهلا يقلب ولا يشقلب.. زيرو على الشمال.. ما فكرتيشي فيا واش باغة ولا ما باغاشي ولا شني ايوقعلي من بعد... واااالو.. فكرتي غير فخاك\n\nبيسان :(زادت قربات) لا لا لا اههئ اههئ ما تقولشي هايدا.. نتينا راك ختي اههئ انا.. انا..\n\nتالاسين :نتينا شني!! هاااا شني\n\nبيسان :سمحلي عافك اختي..\n\nتالاسين :(زفرات وقلبات وجهها) بغيت نعس\n\nشافت فيها بيسان.. دموعها كيتسرسبو وشفايفها كيترعدو.. وتالاسين قالبة وجهها ما باغاش تشوف فيها.. سكتات شحال وخدات نفس طويل ونطقات..\n\nبيسان :غلطت فحقك كنعتارف.. فحقك نتينا وخاي وفحق كل واحد فهاد العائلة.. وفحق حتا راسي اههئ انهههئ اهء اهء.. ولكن ما قدرتشي اختي اههئ ما قدرتشي نشوفك كتزوج بيه.. اههئ والله ما قدرت\n\nقلبات وجهها شافت فيها باستغراب.. حاطة وجهها بين يديها وكتبكي.. غمضات عينيها باش ما ضعافش قدام دموعها.. ونطقات.. \n\nتالاسين :كيفاش ما قدرتيشي!! زوينة هادي ههه\n\nبيسان :(هزات عينيها فيها حوومر) اه ما قدرتشي... ما قدرتشي نشوفك مزوجة بالراجل لي حلمت نتزوج بيه.. ما قدرتشي نشوفك مشبرة فاليد لي تمنيتها شي نهار تمدلي اههئ اههئ... ما قدرتشي نسمعو كيقولك مراتي وتقوليلو راجلي اههئ اههئ ما قدرتشي اختي ما قدرتشي.. قلبي جرني وغلطت غلطة عمري اههئ اههئ خسرت فيها راسي وخسرتكم وخسرت ثيقتكم اههئ اههئ \n\nحطات وججهها بين يديها وجلسات على طرف الناموسية كتبكي.. وخلاتها هي واقفة وكترمش فبلاصتها وكتستوعب.. غلباتها الصدمة.. كتقول واش لي سمعتو صحيح ولا غير غلطات.. كلامها نزل عليها شللها.. حسات براسها طاحت فديك الحفرة الباردة مرة أخرى.. تشوكات.. وجمدات.. ودارت شافت فيها كتهضر مبهوووووضة.. \n\nتالاسين :كتبغيه!! كتبغي سعد!!!\n\nما جوباتهاش.. حانية راسها كتبكي وتبرد على قلبها.. قربات عندها تالا بشوية وجلسات حداها... وهي مزالة حالة فمها ما متيقاش.. \n\nتالاسين :جاوبيني.. واش كتبغيه\n\nبيسان :(هزات راسها كلها مجخلطة دموع) اه اه.. كنبغيه.. ولكن دابا كرهتو كرهتو اههئ اههئ \n\nتالاسين :(بدهشة) من فوقاش!!!!!! \n\nبيسان :من نهار نعقل فيه على راسي\n\nرجعات اللور حاطة يديها على فمها.. شافت فيها مطولا وحطات راسها بين يديها.. هربلها الكلام.. وتسرطلها اللسان.. ختها كانت كتبغي الراجل لي كانت اتزوج بيه!!!! الصدمة.. كتخايل كون تزوجاتو شنو ايوقع.. شنو ايكون احساسها.. وكون عرفات من بعد الزواج كيفاش غتصرف.. تلفات وبقات غير شادة راسها وساكتة.. وكتسمع شهيقها حداها...حتا هزات راسها فيها.. \n\nتالاسين:علاش ما قلتيهاليشي.. علاش سكتي\n\nبيسان :ما عرفتشي.. ما قدرتشي اههئ اههئ كنت مخلياها بيني وبين راسي حتا لنهار لي يتحقق لي فبالي اههئ اهء اهء ساعة وقع العكس اههئ وبغاك نتينا.. وديك الساعة ما قدرتشي نهضر \n\nتالاسين :كون قلتيهالي كاااااع ما نوصلو لهاد لمواصل.. كون هادشي كااامل ما وقعشي.. \n\nبيسان :(شافت فيها ساكتة) \n\nتالاسين :ما فهمتشي فاش فكرتي.. والله ما فهمت.. شني سحابك.. انعرف ونميك ولا شني.. اتقوليهالي وما نتسوقشي.. كون قلتيهالي ما نزيدشي نضرب معاه الضربة واخة نكون عند لعدول.. ولكن نتينا لا.. نتينا فضلتي الطريق العوجة.. كون جيتيني فاااص كون هاد الدوصي من زماااان تسد بلا صداع وبلا حريق الراس.. \n\nبيسان :سكت حيث عرفتك حتا نتينا باغاه\n\nتالاسين :والله ينعل لبغو فين ما كان.. الله ينعل لقلب وما يجي منو.. من نيتك!!! مخورة فعقلك!!!! واخة حتا نكون باغاه.. وزايدون دابا طفرتيييييه!!!! زعما لي عملتيه حسن من كو كان جيتي وقلتيهالي... خلاها مولاها لا ديالي بقى لا وجهي تنقى.. باش طلعتي فلخر!!! بواااااالو.. غير ما زدتي كفستيها\n\nبيسان :دابا انا هادشي كاااامل عارفاه.. وندمت ندمت ندمت اههئ اههئ وكون فكرت دبك الساعة بعقلي غير شوية ما نعملاشي اههئ اههئ \n\nتالاسين :(ضحكات بسخرية) كنتي كتبغيه حتا لهاد الدرجة وهاد الوقت كاااامل ومخبعة عليا!!!! يا حسرة زعما راني ختك\n\nبيسان :حتا نتينا كنتي كتبغيه وما قلتيهاليشي\n\nتالاسين :كنبغيه!!! واش كتقارني راسك بيا!!! انا ما كنت كنبغيه ما تااااا لعبة.. كان كيعجبني حيث كيفهمني وكنرتاح معاه.. لا أكثر ولا أقل.. ومااا كونتشي مأكدة من راسي وغير فالشهورة اللخااارة باش بقيت كنحس بهاد الزبل.. اما نتينا سنيييين وسنيييين.. كتحلم بيه وتبغيه وسااااكتة.. \n\nبيسان :الصمت\n\nتالاسين :دابا من هادشي كاااامل.. كلشي طلع خسران.. حسابكم طفرتوها ونتوما غير رونتوها.. ما خرجتو بحتا فائدة.. وكلشي هاز فقلبو وحتا حد ما هاني..\n\nبيسان :داب سمحيلي عافاك اتالا اههئ اههئ انا عاارفة خاي شحال كيبغيك.. وقلت اتعيشي معاه مرتااااحة واتبغيه حتا نتينا... \n\nتالاسين :اااه انبغيه ويبغيني.. ونتينا يبغيك سعد.. وتزوجو..ونديرو عرس مجموعين.. وتوتة توتة..واش من نيتك!!!! \n\nبيسان :عارفة راسي كنت مكلخة وبزاااف.. بلحق حتا عملت لي عملتو عاد فهمت... \n\nتالاسين :(شافت فيها مطولا) صدمتيني والله.. اخر حاجة كانت طيح فبالي.. وانا فحال لكمبوية كاااع ما عقت بيك\n\nبيسان : شني دابا سمحتيلي.. ثيقيني والله الا زواجك ببراء عمرك تندمي عليه اههئ اههئ راه خاي وعارفاه وعارفة شحال كيبغيك.. سعد عمرو ما كان يبغيك بحالو\n\nتالاسين :دابا واش نتينا سحابك انا عاملة هادشي حيث ما تزوجتشي بسعد ولا!!!! ااااااخر همي... سمعتيني... ااااااخر همي هو راجل فهاد الدنيا... انا لي بقى فيا هو نتيييينا ختي.. حبيبتي وصحييبتي لي طعنااااتني فظهري.. ضربتيني ضربة خليتيني موراها شحااااال ما عارفة راسي من رجليا ونتينا كتشوف فيا وسااااكتة.. ما بقى فيا لا سعد.. ولا زواج.. بقى فيا غير راسي حيث ما توقعتاااشي منك... كنت ثاااايقة فيك ثقة عمياء \n\nبيسان :(شدات يديها كتبكي) ما تقولشي هايدا راه والله حتا كتقتليني اههئ اههئ ختي نتينا.. ختي وحبيبتي اههئ اههئ تعماااولي عيني مرة وحدة وغلطت وعمري نسمح لراااااسي.. ولكن نتينا سمحلي عافاك اههئ اههئ... \n\nجرات يديها من بين يدين بيسان وشافت قدامها.. \n\nتالاسين :ماشي بالساهل.. حيث والله حتا ضرني خاطري من جيهتك بزااااف\n\nنزلو دموعها حتا هي.. وقلبات وجهها للجنب كتمسح عينيها وهما نازلين بلا خاطرها... \n\nبيسان :(ناضت كتبوسلها راسها) نبوسلك. راسك اههئ انهنههئ نبوسلك يديك غير سمحيلي انهنههئ \n\nبغات تبوسلها يديها وهي تجرها وشافت فيها.. \n\nتالاسين :شني كتعمل واش بعقلك!!!! \n\nبيسان :سمحيلي عافاك اههئ راه ما بقيت كنقدر لا نعس ولا وااالو.. بالي كلو معاكم... والله حتا كرهت راسي.. بابا شحااال وهو معصب مني.. عمري نسا شوفاتو ليا وهضرتو اههئ اههئ وفلخر نفاااني برا لبلاد كون ما لميمة كون راني مزالة تما اههئ اههئ حتا تصالحت معاه وعاود هانتينا وخاي نفس الشيء اههئ اههئ راه والله ما بقيت قادة.. اههئ اهء اهء اهء\n\nشافت فيها مطولا.. شافت فحالتها.. فضعفها.. فدموعها.. فانهيارها.. فقلبها لي كيتوجع.. حطات راسها بلاصتها.. كون عرفات بلي لي كتبغي كيبغي ختها باش اتحس.. تفكرات نهار اللايف فاش سخفات وعرفات علاش.. حسات بالشفقة عليها.. عزات عليها وضرها خاطرها...ولكن ما كانش خاصها دير لي دارتو.. مهما كانت الاسباب.. كون كانت هي فبلاصتها ما ديرهاش.. خدات نفس طويل ورجعات قلبات وجهها.. \n\nتالاسين :خليني بوحدي دابا عافاك.. بغيت نبقى بوحدي \n\nبيسان :جاوبيني بعدا.. سمحتيلي اههئ \n\nتالاسين :ماشي دابا ابيسان.. ماشي دابا.. راسي مرون.. بغيت نبقى بوحدي \n\nبيسان :(بقهرة) عافاك!!!!!! \n\nتالاسين :عافاك نتينا.. خليني هاد الساعة\n\nشافت فيها بيسان مطولا.... وفلخر تنهدات بحسرة وخيبة امل..وناضت وقفات كتمسح فوجهها فين يجيو دموع اخرين.. \n\nبيسان : ظلمتك.. وغلطت فحقك.. وندمت والله.. بلحق سمحلي.. الله يرحم ليك الوااالدين لما سمحلي..\n\nشافت فيها شحال وهي ساكتة.. كتفكر فكلشي.. فيها فراسها فلي وقع.. وراسها ايطرطق.. هي لي بقى فيها كثر هو ان ختها عملاتها بيها.. أما هي ما بقى فيها لا زواج لا هم يحزنون.. بقى فيها راسها والحالة لي كانت فيها.. تنهدات وشافت فيها.. \n\nتالاسين :خصك تعرفي.. بلي واخة نسمحلك.. ماشي بالساهل نرجعو كما كنا.. وماشي بالساهل ننسى.. \n\nبيسان :عافاك اختي عافاك اههئ اههئ \n\nتالاسين :مهم.. خليني دابا بوحدي..\n\nشافت فيها مزيرة على فمها و يديها شادة بيه طراف التيشورط ديالها ومزيرة عليهم.. جمعات النفس باش ما تزيدش تبكي.. وشافت فيها لاخر مرة وخرجات بحالها.. وخلاتها هي فدوااااااامة من الافكار.. فعلا تصدمات.. وعقلها حبس فهاد اللحظة.. ما بقات عارفة شمن طريق تشد.. حطات راسها فبلاصتها.. كانت زعما ديرها!!!! اكيد مستحيل.. كانت تجيها فاص وتقولها كنبغيه ولا تسد عليه فقلبها وتسكت.. وفنفس الوقت... عزات عليها.. ولكن واش الحب كيخلي بنادم يتعماولو فمرة!!! حتا لهاد الدرجة الحب صعيب.. حتا لهاد الدرجة كيخليك تخرج عن طوعك.. حتا لهاد الدرجة كيبدل بنادم.. ولكن هي باش اتعرف.. وهي عمرها جرباتو.. باش اتفهما وتحس بيها وهي عمرها حسات بلي حساتو.. تنهدات وقلبات وجهها وناضت للبالكون يضربها لهواء... \n\n🍃🍃🍃🍃\n\nوسط الليل.. كانت فبيتها.. فوق فراشها.. كتميل يمين يسار.. حتا قنت ما ريحها.. حيث لعقل خدااام.. تقلبات على ظهرها وساطت قنطانة بقوة التفكير.. بغات غير تغمض عينيها وتنعس.. شافت فالسقف مطولا وتنهدات.. قلبات وجهها للجنب وما عرفاتش علاش طاحت صورتو فبالها وهو ناعس بجنبها.. هادي مدة وهما كينعسو جنب للجنب.. بلحق الليلة ما كاينش حداها.. ثاني ليلة بلا بيه.. ولكن البارح ما رداتش البال ما حساتش بالفرق.. حيث متين نعسات فالنهار ما فاقت حتا للصباح.. عكس هاد الليلة لي ما بغاااش يديها النعاس.. تبسمات للحظة وهي كتفكر ذكرياتها معاه.. ذكريات زوينة وقبيحة عمرها تنساها.. من نهار حطات رجليها فدارو حتا للحظة فاش حطاتهم طيارة.. ضحكو.. فرحو.. مرضو..تناقرو.. دابزو مرااات ووقفو يد فيد مرااات.. عاشو حاجات جديدة وعرفو ناس جداد.. ضحكات وهي كتفكر نهار دخل عليهم الفار للدار.. ونهار جراو موراهم البطاريق.. وزادت ضحكات فاش تفكرات الدب لي حصلوه.. تفكراتو فاش كان قريب يبوسها.. فاش فاقت وطبايع قبلاتو معمرة عنقها.. فاش نعسات كتلعب فلحيتو.. فاش وفاش وفاش... تنهدات وهي كتفكر بلي صافي.. هادشي كامل كان زمان.. فترة ودازت.. وهو ايرجع لحياتو وهي هاكاك.. ويقدر يرجع يسافر لفين كان كيقرا فسويسرا.. على إثر هاد الفكرة ناضت جالسة كتعض فشفايفها بتوتر وتدور فعينيها.. زعما يمشي!!!.. زعما ما تبقاش تشوفو!!!.. شافت فنقطة وحدة ساااهية... ورجعات ساطت وتلاحت على مخدتها.. \n\nتالاسين :وانا شغلي.. يمشي فاين ما بغى.. \n\nغمضات عينيها باش تنعس وتقلبات على جنبها.. وما حسات براسها حتا لقات راسها واقفة عند باب بيتها ببانطوفة ورمات عليها كاب قصير ديال لبيجامة باش يسترها حيث غير ديباردور معري مع سروال.. وفتحات الباب وطلات غير من الطريف تشوف واش كاين شي حد.. حتا كتسمع بابو كتحل ورجعات لور وسدات الباب دغيا وعينيها خارجين..ويديها على قلبها لي كيزدح..\n\nحنات كطل عليه من الثقبة دالساروت.. كيبانلها غير خيالو مع الظلام فالكونوار.. بقى واقف فبلاصتو شوية.. عاد جر الباب سدها وعطا بظهرو غادي.. قوصات حججبانها وفتحات الباب كطل عليه مخرجة غير راسها\n\nتالاسين :(بهمس) فاين ماشي هذا فهاد الليل؟؟\n\nشافتو قرب يهبط فالدروج.. لابس جاكيط ورامي القب فوق راسو.. وهي تخرج وسدات الباب موراها بشوية.. وتبعاتو كتسلت على طراف صباعها.. طلات عليه من الدروج.. بانلها هبط.. وهي تلحقو كتجري ومع لابسة غير لبانطوفة رقيقة ما كيتسمعش زطيمها.. حتا كتسمع باب الدار تحلات عرفاتو خرج.. وتبعاتو قبل ما يمشي.. يله هو ايديماري وهي طل عليه براسها من السرجم لي من جيهتو حتا قفزاتو.. \n\nتالاسين :فاين ماشي!!! \n\nشاف فيها عاقد حجبانو.. ما عرفها منين خرجات.. حتا نقزات عليه كيف قباط الرواح.. ما فهم والو.. \n\nبراء :شكديري هنا!!! \n\nتالاسين :نتينا لي فاين ماشي فهاد الليل\n\nبراء :(تنهد) ما جانيش النعاس.. وقلت نخرج يضربني لهواء.. نتي شنو كديري هنا فهاد الساعة\n\nتالاسين :(كتحك فراسها وتدور فعينيها) اممم.. انا.. انا.. انا بيدي بحالك.. ما جانيشي النعاس ونضت قلت نتمشى فالجردة شوية... \n\nبراء :اه مزيان.. \n\nتالاسين :(عبسات) نتينا كلشي عندك مزيان.. مزيان.. ما كتعرفشي تهضر.. تقول شي حاجة من غير هاد مزيان\n\nبراء :(استغرب) وشنو بغيتيني نقولك.. \n\nتالاسين :ما عرفت اي حاجة.. بففففف.. مهم ما تديشي عليا... صافي نسى\n\nبراء :مهم شوية وطلعي بحالك.. بلا ما يضربك البرد\n\nتالاسين :انا انمشي معاك\n\nبراء :كيفاش!! \n\nتالاسين :كما سمعتي\n\nخلاتو كيشوف.. ودارت هي للجهة لوخرا وركبات.. حطات سمطتها وهزات راسها فيه..طلعها وهبطها.. ببيجامة سروال بوردو ساتان والفوقاني ديباردور بيض مع سينتة بوردو دايرة بجنابو.. والكاب ابيض.. شعرها مضفور مرون للجنب.. وبانطوفة فرجليها.. ورجع شاف فوجهها.. \n\nبراء :من نيتك!! \n\nتالاسين :علاش.. شني فيها.. نتينا ما جاكشي النعاس وحتا انا ما جانيشي النعاس.. نتينا خارج يضربك الهواء وانا هايداك.. ايوا صافي.. نمشيو بزوج.. موانسين حسن\n\nبراء :وبهاد الحالة!!! \n\nتالاسين :شمن حالة؟؟؟ \n\nبراء :ببيجامة.. وبانطوفة\n\nتالاسين :ياك غير فطوموبيل.. وزايدون راه الليل.. \n\nبراء :الصمت\n\nتالاسين :وا صافي.. بلا ما تبقى تبعكك.. \n\nشاف فيها مطلع حاجبو.. وكيطلع فيها ويهبط.. تنهد وقلب وجهو وديمارا.. وزاد.. وتقادات هي فبلاصتها مبسمة.. \n\nدام الصمت.. هو ساكت ومركز مع الطريق قدامو.. وهي فاتحة السرجم كيضربها لهواء لخفيف ديال الليل.. الشوارع مزالة عامرة شوية.. حيث الصيف وطنجة.. ما كتخواش.. واخة قرب الصيف يخرج.. وقف الطوموبيل.. بلاصاها.. وهزات راسها.. كانو قدام لبحر.. نفس لبلاصة لي جاو ليها قبل.. نفس الهضبة.. ونفس المنظر.. غير هاد المرة فالليل.. \n\nنزل بالسكات.. ونزلات حتا هي تبعاتو وكتسد السنسلة دالكاب لي لابساه من البرد.. شاف قدامو وخدا نفس طويييييل.. لهواء النقي دلبحر لي كيرد الروح.. وقلب عينو شاف فيها.. \n\nبراء :نهبطو؟؟\n\nتالاسين :(تبسمات وعينيها فامواج لبحر لخفيفة) اه\n\nبراء :يله\n\nزاد وتبعاتو.. وتمو هابطين من بلاصة مصايبينها باش كيهبطو الناس للبحر.. ومع كان الظلام بزز باش كيشوفو فين كيزطمو.. هز راسو فيها وهو قدامها بخطوة.. ومدلها يدو\n\nبراء :اري يديك عندك طيحي..\n\nشدات فيديه.. زير عليها.. وخطاو بخطوات بطيئة باش ما يطيحوش.. وصلو للرملة.. زولا بانطوفتها وزول هو كلاكيطتو.. وتمشاو كيقربو لبحر.. حط يد فالجيب.. ويد هاد بيها لكلاكيط.. وعينو على لبحر.. وهي حداه سارحة بعينيها..\n\nجلس.. وجلسات.. وطااال الصمت.. هو كيخمم وهي هاكاك.. كان محتاج يفكر فالاحداث لي دازت.. وحتا هي كانت محتاجة هاد الجلسة.. ما هضروش.. هو ما باغيش يهضر.. وهي ما قاداش تنطق.. صوت الامواج مع صوت لهواء بحال شي سينفونية وكتعزف.. حتا قررات تهرس داك السكات وتنطق بصوت هادئ وهي مزالة كتشوف قدامها..\n\nتالاسين :تقدر تسمحلهوم؟ \n\nبراء :واخة نسمح عمري نسى.. وماشي شي حاجة لي دوز بجغمة دالماء\n\nتالاسين :هضرات معايا بيسان اليوم.. كانت حالتها حالة.. (تنهدات) \n\nبراء :مزيان فيها.. بحرا تحس براسها شنو دارت.. خليها تعلم\n\nتالاسين :(سكتات شحال مترددة تنطق لي فبالها) ما ضنيتكشي تاخذ منها موقف حتا لهاد الدرجة\n\nبراء :(شاف فيها) علاش!!! \n\nتالاسين :(بتوتر) زعما.. هي.. مهم.. عملات هادشي.. كما قالت.. \n\nبراء :(قلب وجهو مبسم بسخرية) بغيتي تقولي دارتو على قبلي\n\nتالاسين :(كدور فعينيها) وي.. زعما\n\nبراء :ما شكيت على حد.. وما تسنيت حد يدير فيا شي بليزير.. وما كنتسنى نبقى فحد.. الحاجة لي ما تجيش بالخاطر ما تجيش حتا بزز.. \n\nقلبات وجهها شافت فيه مقوصة حجبانها.. خشالها الهضرة غير بالفن.. وخلاها غير كترمش.. ما كانش كيشوف فيه.. كيشوف قدامو.. والقب فوق راسو وشعرو باين طايح على جبهتو.. وهو مصغر عينيه فلبحر.. وساااهي.. يمكن قصد يخليها تحس بديك الهضرة.. ويمكن غير هضرة خرجات من قلبو بلا ما يحس.. ولكن فكلا الحالتين فمعناها واحد.. والمقصود باين وواضح.. زيرات على فمها كاتمة الغضب ودارت قدامها.. ونطقات حتا هي بلي جا فبالها لا شعوربا.. \n\nتالاسين :بلحق كنعرف لي كيبغي شي حاجة كيدير جهدو باش ياخذها\n\nبراء :(بنفس الهدوء) بلحق الا كان جهدو ما كافيش.. فهنا خاصو يحبس ويرجع لور.. ما ايبقاش كيجري مور حاجة وحدة لعمر كامل\n\nوالصاااعقة.. كان كلامو بحال لقرطاس.. كيضرب فيها ويعاود.. هو ما قصدش يهينها او يقصحها بهضرتو.. هي فتحات معاه حوار.. وهو بينلها وجهة نظرو.. ولكن هي لي حسات بالهضرة لي خارجة من فمو.. هي لي ما ولفاتوش هاكة معاها.. جاها تبدل بزااف.. غير بين ليلة ونهار.. ولكن علاش اتلومو عاود.. باك هي لي ما كانتش باغاه.. وهي لي خلاتو ماشي هو لي خلاها.. وهي لي قالتلو انرجع للدار.. ايوا شنو كتسنا منو!!!! شنو باغة!!! هي براسها ما عرفاش تجاوب... سكتات كتبرد هضرتو لي نزلات عليها بحال السم.. وبقات كتحفر فيها.. وخدات نفس طويل.. ما عندها علاش تاخذ منو موقف.. هي سولاتو.. وهو جاوبها..\n\nتالاسين : فوقاش عوال ترجع للدار.. زعما دارك\n\nبراء :(شاف فيها ورجع قلب وجهو وتنهد) ما عرفتش.. بلحق قريب..\n\nتالاسين :خاصني نجيب حوايجي لي عندك..\n\nبراء :بلا ما تعذبي.. انا نسيفطهوملك مع شي حد\n\nتالاسين :(شافت فيه ورجعات قلبات وجهها معبسة) مزيان..\n\nبراء :الصمت\n\nسكتات شوية..مربعة رجليها وكتلعب بالرملة قدامها بيديها.. وهزات راسها شافت فلبحر ونطقات.. \n\nتالاسين :والزواج!! شنو انديرو فيه؟ \n\nبراء :حتا هو دابا نحلوه.. الواليد يدو واصلة وايلقى شي حل ما تخافيش.. (بسخرية) واصلا هداك ما زواج ما حتا لعبة ههه... راه شرعا باطل\n\nتالاسين :(باستفهام) كيفاش؟.. علاش؟\n\nبراء :راه بااين علاش.. اهم شرط من شروط الزواج هو ان الطرفين يكونو موافقين وبكامل قواهم العقلية.. وحنا حتا واحد فينا ما عاقل على راسو.. يعني.. زواجنا باطل.. \n\nتالاسين :(بدهشة) واش بصح!!!! وعلاش ما قلتيهاليشي شحال هادي.. وكنتي كتقيل فاضحني مراتي مراتي\n\nبراء :(ضحك بثقاالة وبنبرة ساخرة) كنت كنغطي الشمس بالغربال وكنضحك على راسي.. بلحق اليوم هضرت مع الواليد وفيقني وقالي بركة ما تحلم.. \n\nتالاسين:(حالة فمها متفاجئة) يعني!! \n\nبراء :يعني الالة..ما كاين زواج.. كاين زواج على الاوراق ودغيا يتحل.. يعني داكشي غير شكلي.. وحتا القاضي فاش يعرف الضروف لي كنا فيها وبلي ما كناش صاحيين ايلغي داك العقد.. يعني المسألة مسألة وقت وصافي\n\nشافت فيها مطولا كترمش.. وهو كيشوف فيها بنظرة غريبة.. غاامضة.. ما قدراتش تفسرها.. شبهاتها لنظرة وداع.. ما عرفاتش علاش.. حساتو كيقولها صافي سالينا.. حد هنا وكل واحد وطريقو.. تنهدات وقلبات وجهها.. غارقة فدواااامة من الافكار.. وطاااال الصمت مرة أخرى حتا كسراتو هي للمرة الثانية.. وهي سارحة بعينيها قدامها.. وكتهضر بهدوء عكس الصراع والروينة لي كتحس بيها... \n\nتالاسين :سنخ اسرايي ورتفهمت مساتينيخ..غاكاد أيوفن..مهم ريخ اتنيخ...اسان اللي ديك زريخ شوان..اراستجون تناساخ..سنخك ...قربخ سرك..دغايللي اراتناكرخ...ميارخك..ارسنخ مدريخ...دمامنك اسدوديخ غاكا..ميشا غايللي سريخ اتتسانت اريخك اتدوت...اريخ انتباعدت..... (عارفاك ما اتفهمنيش شنو كنقول.. واحسن حاجة هي انك ما اتفهمنيش.. مهم بغيت نقولو.. كانت ايام زوينة دوزتها معاك.. عمري نساها.. عرفتك كثر.. وقربت منك كثر.. ولي ما قاداش نكرو.. هي انني ولفتك.. ما عارفاش شنو باغة بالضبط.. ولا علاش انا رجعت هاكة.. بلحق لي عارفاه هو انني ما باغاكش تمشي.. ما باغاكش تبعد..) \n\nسكتات.. وما دارتش شافت فيه.. وخلاتو هو جالس كيشوووف فيها وعاقد حجبانو.. \n\nشاف فيها عاقد حجبانو.. ما فهمهاش.. وما فهمش علاش هضرات بالسوسية فجأة.. وضرو راسو يعرف شنو قالت..\n\nبراء :شنو قلتي.. ما فهمتش.. هضري بالدارجة \n\nتالاسين :(تبسمات بسخرية) كون بغيتك تفهمني كون هضرت بيها\n\nبراء :وعلاش ما باغانيش نفهمك..!!!! \n\nشافت فيه مطولا بنظرة حزينة.. وابتسامة مخبعة موراها شلا كلام.. وقلبات وجهها كضحك.. \n\nتالاسين :حيث زبلت فيك ههههه \n\nبراء :(بتشكيك) هادشي كاااامل معيور!!! \n\nتالاسين :اصلا نتينا فيك شلااااا ما يتقال.. وشلا معيور يجي معاك\n\nبراء :يييه الالة.. ياك ما دعيتي فيا!!!! \n\nتالاسين :ما عرفت.. نقدر نكون دعيت\n\nبراء :وادابا هضري شنو قلتي\n\nتالاسين :وراه عايرتك.. شعندك.. نقولك شني قلتلك باش تقتلني هنا ما يجيبلي حد خبار\n\nبراء :عارفاها بعدا\n\nتالاسين :عارفاك مجرم ههه \n\nبراء :وا كوني لالة ومولاتي وعاودي لي قلتيه بالدارجة باش نفهمو.. ما كنعرفكش خوافة\n\nتالاسين :(ناضت وقفات كتنفض حوايجها) لا.. حسبني ما قلت والو\n\nهزات بانطوفتها وتمات غادة وهو يهز كلاكيطتو وتبعها دغيا.. \n\nبراء :هضري\n\nتالاسين :لا\n\nبراء :عاودي شنو قلتي وما تبقايش تهضري معايا بالسوسية ما كنفهمهاش\n\nتالاسين :لا.. ما انعاودش الهضرة.. بلحق انعاود نهضر بالسوسية\n\nبراء :تاااالا.. هضري\n\nتالاسين :لاااااااا\n\nبراء :وا هضري بركة من تبرهيش\n\nتالاسين :لاااااا.. هي لااااا\n\nبراء :هضري ما تكونيش معكسة\n\nتالاسين :كضيع الحجرة معايا.. انا نسيت شني قلت اصلا\n\nبراء :راه انهزك نرميك فلبحر \n\nتالاسين :(بثقة) ما تقدرشي\n\nبراء :(طلع حاجبو) مأكدة!!!! \n\nدارت شافت فيه.. وشافت فنظرتو الخبيثة.. وهي ترجع خلفة لور.. \n\nتالاسين :حتا تشبرني بعدا \n\nطلقات رجليها للريح.. وهو قلع موراها.. كتمشي وتجي فوق الرملة هربانة.. وهو لاحقها.. وكتموت بالضحك.. وغي تحس بيه قرب يشدها كتغوت حتا كتهربلو.. وهو حاالف حتا يشدها.. وما حساتش حتا لقات راسها قربات الماء.. ودخلات حتا وصلها لماء لنص فساقها.. ثقالو رجليها ما بقاتش كتقدر تجري فالماء بالزربة وهو يشدها من خصرها وهي كتعفرت معاه باغة تهرب وكتغوت حتا دورها عندو بالجهد ولصقها معاه وهي تشهق فبلاصتها..\n\nيتبع"
  },
  {
    "id": "16",
    "title": "إرحموني الجزء 17",
    "desc": " دورها عندو بالجهد ولصقها معاه وهي تشهق فبلاصتها.. \n\nبراء :هانا شديتك.. \n\nسكتات.. وضرباتها اللقوة.. وهو حاكمها مزيان من خصرها ويديها فوق صدرو وعينيها فعينيه.. وبزوجهم كينهجو بقوة ما جراو.. حسات بتوتر عجيب.. والنفس تقطعات فصدرها.. وبفشلة خواتلها الركابي.. كون ما هو لي شادها كون طاحت.. وبقات غير كتبرقق فيه ونطقات بصوت خافت وهي مرفوعة.. \n\nتالاسين :رخي مني\n\nبراء :ماشي قبل ما تهضري\n\nتالاسين :(دوخوها عينيه وزادت كملات عليها ريحتو) رخي مني ابراء \n\nبراء :(زاد زير عليها وتبسم بخبث) اتهضري.. ولا انهزك ونرميك.. ختاري واحد فيهم\n\nسرطات ريقها بتوتر والهضرة ثقاالت فلسانها.. وهي حانية راسها ما قاداش تشوف فعينينه وهي راسها يله ضاربلو فذقنو حيث هازها معليها واقفة على ريوس صبعانها.. وكتحس بالنفس ديالو كضرب فوجهها فاش كيهضر... قريييييبة بزااااف... والجو كان خالق واحد الهدوء غريب.. غير هما ولبحر.. \n\nتالاسين :ووو.. وغير رخي.. \n\nبراء :شنو قلتي!!! \n\nتالاسين :(غمضات عينيها كتهضر بالثقالة) ععع.. عافاك.. طلق مني..مممم.. ما نقدرشي.. نقولك\n\nبراء :غير قولي.. واخة يكون معيور ما نديرلك والو.. بلحق ما تكذبيش.. راه انعيق بيك\n\nتالاسين :(زيرات على جاكيط ديالو) رررر.. رخ.. رخي من.. \n\nقبل ما تكملها.. طاحت بين يديه سخفانة.. كلها فاااشلة ومرخية.. وبانطوفتها مشات مع الماء هذا شحااال.. يله شدها طلقاتها هي.. طلق كلاكيطتو تبعات البانطوفة.. وشدها بين يديه مخلوع.. ما عرف راسو باش تبلا... شدها كيضرب فوجهها بشوية مفتون.. \n\nبراء :تالا.. تالا.. كتسمعني.. تالا.. حلي عينيك.. تالا\n\nشافها ما دارت حتا رد فعل.. حط يدو تحت ركابيها وهزها وتم خارج بيها.. ومرة مرة يشوف فوجهها واش فاقت.. وهي رااخية يديها وراسها.. ما هيااااش فهاد العالم.. طلع بحالو بصعوبة حيث الطريق دالطلعة فيها لحجر حتاا وصل لسيارتو.. بغى يفتحها لقى سوارتو فالجيب ما عندو كي يدير.. تمحن معاها.. وحاول يوقفها على رجليها وهو شادها من خصرها وهي كتعواج بين يديه.. حتا فتحها وجلسها فبلاصتها وشعل الضوء.. وبقى واقف عند راسها كيضرب فوجهها.. لقاها مزالة غايبة.. فتح البيبان لور.. هز قرعة دالماء عندو تم.. وبدا كيرش على وجهها.. مع الرشة الثانية مع قوصات حجبانها وبدات تفتح عينيها وتسرط فريقها.. \n\nتنهد براحة.. وحط يدو على أعلى السيارة وحط جبهتو عليها وهو كيشوف فيها حتا فاقت على خاطرها وكتشوف فجنابها.. \n\nتالاسين :شني وقع! \n\nبراء :نسولوك نتي شنو وقع!!! ما كليتيش ياك!!! \n\nسكتات كتشوف فيه.. وعاد كترجع الكاسيطة لور وتستوعب شنو وقع.. حتا تعقلات وهي تجلس عليها كتقاد فحالتها وعينيها كيدورو ما قاداش تشوف فيه.. \n\nتالاسين :اه ما كليتشي.. ومع جريت.. عليها يمكن\n\nبراء :(معبس) وعلاش ما كليتيش\n\nتالاسين :غير ما قديتشي.. (شدات فراسها كتلف) نمشيو بحالنا!! عيييت.. \n\nشاف فيها مطولا مخنزر.. ورجع هز راسو وسد الباب ودار جلس فبلاصتو ومدلها القرعة.. \n\nبراء :هاكي شربي\n\nشداتها منو ويديها كيرجفو.. القرعة كتلعب بين يديها.. هبطات عليها كتشرب وتعاود تفزك ريقها لي نششف عليها.. وهو كيشوف فيها معبس.. \n\nبراء :تبقاي تاكلي.. ونتي على سبة\n\nتالاسين :الصمت\n\nبغى يديماري الاوطو وهو يشوف راسو بلحفا.. وتنهد.. \n\nبراء :بسبتك لحجر كامل دخل فرجلي وانزيد نسوك بلحفا\n\nتالاسين :الصمت\n\nسكتات.. ما بقالها لسان لي يهضر.. ولا جهد باش تجاوب.. وغير الحشمة لي فيها مخلياها تلقوا ما تهضرش.. شاف فيها وقلب وجهو كيحرك راسو يمين شمال..\n\nفاتو ثلاث ايام.. عاديين.. ما فيهم حتا جديد.. من غير ان الحاجة رقية صحات ورجعات تجلس معاهم فالطبلة.. كما العادة.. أما الباقي فمزال على حالو.. شي مبعد على شي.. وفاش كيتلاقاو لوجوه.. كتقلب الطريق..\n\nناضت هاد الصباح كالعادة.. من بعد ما قادات حالتها ولبسات عليها وصلات.. نزلات باش تلحق الطبلة دلفطور..دخلات عليهم لقاتهم مجموعين..شافت فبيسان وزينب.. تنهدات وحدرات عينيها وجلسات فبلاصتها..\n\nتالاسين :صباح الخير\n\nالجميع :صباح النور\n\nالتزمات الصمت.. ومدات يديها تفطر.. وغير جهاد وجواد لي حاميين السوق وكيجبدو لي حداهم ولي قدامهم ومهضرين كلشي.. حتا دخل عليهم براء عاد جاي من السبور..ووقف فالباب عرقان.. \n\nبراء :صباح الخير\n\nالجميع :صباح النور\n\nرؤيا :دوش واجي تفطر\n\nبراء :فطرت قبايلة..غير بالصحة.. لميمة كي صبحتي\n\nرقية :الحمدلله.. دابا حسن.. غير شوفتكم هاكة مجموعين ئبالتي كترد فيا الروح.. \n\nبراء :على سلامتك.. ايوا دابا منين صحيتي نمشي بحالي انا ياك ههه\n\nرقية:لا لا.. انا مزالة مريضة.. هانتين كنموت.. شوف يدي شوف كتغزل.. شوف وجهي كيف صفر.. \n\nبراء :هههههه (شدها من حناكها لمجلدين) راه انا لي عايق بقوالبك \n\nرؤيا :جلس هنا.. مالك؟ \n\nبراء :الواليدة.. بلا ما نطولو فالهضرة لي ما فيها نفع.. انا انرجع بحالي.. وخاصني نشوف شغلي.. \n\nفراس :فوقاش خاصك ترجع؟ \n\nبراء :هضرت معاهم.. من دابا سيمانة انرجع.. بحرا عاود يقادو الامور عندهم.. \n\nجواد:علاش هاضرين؟ \n\nبراء :غير لبروجرام لي كنت خدام فيه.. مزال ما كمل.. دايرين معايا شهراين وانا ما كملتهاش.. وخاصني ضروري نكملها.. راه بيناتنا كونطرا.. \n\nفراس :راه حتا خداو تعويضاتهم على هاد المجية لي جا عاد طلقوه\n\nجهاد:اترجع لكندا عاود\n\nبراء :لا محالش\n\nهما كيهضرو وهي عينيها كتمشي وتجي بيناتهم مصدومة.. والدغمة واقفالها فالحلق.. \n\nفراس :اااه ما حدي مفكر.. خاصك تسنيلي واحد الوكالة قبل ما نسى \n\nبراء :وكالة؟ ديالاش\n\nفراس :على قبل طلاقكم\n\nحصلاتلها اللقمة وخرجو عينيها وبدات كتكح ووججها رجع حمر ايطرطق وهي كتنش على راسها وكتسعل.. \n\nرؤيا :بسم الله عليك.. هاك شرب\n\nهنية:حلال ابنتي حلال\n\nشدات منها الكاس هبطات عليها خطرة وحدة.. وعينين الكل عليها.. حطات الكاس ويديها على صدرها وكتسرح فحلقها وعينيها دمعو بقوة ما سعلات.. \n\nتالاسين :غير وقفاتلي.. ولا عليكم.. \n\nفراس :(شاف فيها مطلع حاجبو وقلب وجهو لبراء) مهم.. انا انتكلف بطلاقكم.. ولكن نتا دابا اتسافر وخاص شي حد يسني فعاوطك\n\nكانت عينو عليها عاقدهم.. هي لي كتهرب بعينيها منو ما تشوفش فيه.. سكت شوية ورجع شاف فباه وطلع حجبانو بزوج لفوق وتنهد... \n\nبراء :واخة.. ندوش ونهبط ونسنيهالك.. يله بصحتكم... \n\nقلب الدورة طلع بحالو كيسوط.. وهي تزيرات فبلاصتها.. بقات غير كتبرقق..ما عرفات ما تقدم ولا توخر.. بقات مصدومة فبلاصتها.. حساتهم بحال الا شي حد زرب عليها.. كانت ناوياه ايبقى هنا.. ولكن دابا هو ايخرج من الدار ومن لبلاد وزيد عليها الطلاق... سقرات فمكانها كتحط الدغمة ففمها ساعة عاد كتسرطها.. وهي بالها ساااارح...\n\nناضو على الطبلة.. وناضت حتا هي دغيا.. وبالزربة طلعات لبيتها.. باغة تبقى بوحدها... دخلات لبيتها كتمشي وتجي وتخمم.. وتعض فصباعها وطرطقهم.. \n\nتالاسين :اواعدي شعندي انا.. علاش رجعت هايدا.. ياك هادشي لي كنتي باغة.. ايوا شعند حسك دابا.. تفو تفو تفو.. وحتا هو مزروب يمشي.. (حطات يديها على فمها) شني انعمل دابا!!!!!...\n\nواحد زوج ثلاثة.. ما حسات براسها حتا كانت واقفة قبالة بابو لي اصلا قدام بيتها.. كتحط يديها دق وترجع تردها عندها.. وتالفة غير بوحدها.. حتا تفتحات فوجهها على غفلة.. وشهقات مفزوعة.. وهو واقف قدامها عاقد حجبانو مستغرب ولابس حوايجو وباين عاد مدوش من شعرو... \n\nبراء :تالا!!!! مالك!! \n\nتالاسين :(كتفتف) ممم.. مالي!! شكون انا!! ااه بصح انا مالي\n\nبراء :(زاد استغرب) واش واقعة شي حاجة \n\nتالاسين :هااا.. لا لا.. ما واقع والو\n\nبراء :ايوا مالك\n\nتالاسين :اممم.. انا.. غير بغيت نقولك.. زعما.. واش صافي اتمشي ؟؟\n\nبراء :(شاف فيها شحال ساكت) وي.. انمشي\n\nتالاسين :واتسافر!!! \n\nبراء :اممم.. \n\nكان كيبينلها بروووودة فجوابو.. وهو راه ربي لي عالم بيه.. ولكن باغي يحط حد لحالتو.. وللعذا لي هو فيه.. وما بقاش باغي يبزز عليها شي حاجة.. \n\nتالاسين :مزيان.. انا جيت نقولك بسلامة\n\nمداتلو يديها.. ورسمات ابتسامة بلهاء على وجهها.. شاف فيديها ورجع شاف فيها عاقد حجبانو بتركيييز فوجهها.. وحتا هي كانت عينيها وسط عينو.. حسات بدفء كف يدو لي شدات يديها.. وزيرات عليها.. وفجأة.... هووووب جرها لعندو عنقها وزير عليها كأنه كيودعها... \n\nمع حسات براسها وسط حضنو.. مع زيراتها البكية وبزز باش حبساتها... حطات يديها على ظهرو... وبشوية بشوية بدات كتزير على تيششورط لي لابس.. وتزير على فمها كثر باش ما تبكيش.. ما بعداتوش... هي بيدها كانت محتاجة هاد العناق.. كان كتسمعو كيتنهد ونفسو كضرب سخونة.. وهو يد حاطها على ظهرها ويد فوق راسها... كيشبع منها.. ومن ريحتها... حتا نطقات بنبرة منغنغة.. \n\nتالاسين :أدورت دوت (ما تمشيش) \n\nبعدها عليه بشوية.. وشاف فيها عاقد حجبانو.. وربع يديه...وهي حنات راسها كدور فعينيها... \n\nبراء :عاود!!! بلعاني كديريها\n\nتالاسين :(ضحكات كتلف) هههه شعندك ما تخافشي.. ما زبلتشي فيك.. قلتلك غير طريق السلامة زعما وصافي\n\nبراء :(مصغر عينيه بتشكيك) مأكدة؟؟؟\n\nتالاسين :امممم.. مهم نخليك دابا... ما نزيدشي نعطلك\n\nبراء :الصمت \n\nشافت فيه.. وشاف فيها... ما تنكرش بلي ما كرهااتش تنطقها.. وتقولو ما يمشيييش.. باغاك تبقى.. بصريح العبارة.. ولكن لسانها كيخونها وما كتقدرش تهضر.. وفلخر قررات تسكت.. \n\nبراء :تهلاي فراسك\n\nتالاسين :حتا نتينا.. وما تبقاشي ترمي راسك فين ما كان.. رد بالك مع ديك الكاميرا\n\nبراء :(ضحك بزز) ههه ان شاء الله \n\nسكتات..وشافت فيه مبسمة.. ودارت داخلة لبيتها.. وقفات عند الباب.. ودارت شيراتلو لاخر مرة.. وهو تبسم فوجهها ابتسامة خفيفة وهو واقف مربع يديه.. وفتحات بابها ودخلات... \n\n🍃🍃🍃🍃🍃\n\nوقف عليهم فباب الصالة من بعد ما سنا لباه الوكالة.. بغى يسلم عليهم قبل ما يمشي.. \n\nبراء :ايوا الله يهنيكم.. خليتكم هاد الساعة\n\nرؤيا :صافي مشيتي... خليك غير حتا تغذا\n\nبراء :لا نمشي.. بحال بحال \n\nرؤيا :(باسى) براحتك.. واخة نشبرك عارفاك ما اتبقاشي\n\nناضت كتسلم عليه.. وتبادل معاها الاحظان.. ومع باقي العائلة لي كانو اغلبيتهم باقيين جالسين.. وفراس واقف كيتسناه حيث ايخرجو مجموعين.. ولحسن الحظ ما كانتش بيسان وزينب.. حيث كان ايقمعهم قمعة قبيحة وسطهم..\n\nتم خارج وهو يهز عينيه.. وشاف فيها واقفة فالهبطة دالدروج.. زاد هز عينو وهي تبانلو بيسان لي كطل عليه من لفوق.. غير جات عينيها فعينو عبس وقلب وجهو خارج بحالو.. وخلاها هي الدمعة واقفالها على طرف عينيها..\n\nخرج بحالو هو وباه.. جر امينو معاه.. وديمارا وزاد.. مخلي لعقول كلها معاه.. وهكاك توالات الايام عليهم فالدار.. نهار مور خوه.. وتالاسين بشوية بشوية رجعات تهضر مع ختها.. ولكن غير سلام.. لباس.. مزال ما وصلات معاها لدرجة الصفح.. بلحق كتشوف حالتها كتعز عليها.. أما هي فعقلها كووووولو كان معاه.. كتقيل وتبات تخمم فيه.. وكتعياااااا تعافر باش تزولو من بالها ووالو... ورجعات لصفحتها والمعجبين ديالها لي شحاااال ما طلات عليهم غير باش تلاها وما تبقاش تخمم.. وبيسان حالتها مع سعد هي هي.. كل نهار معيطلها بنمرة.. وكل مرة مبلوكياه... وهو حااالف حتا يهضرها.. وهي حاااالفة ما تعبرو.. وفوسط المعماااعة لي هي فيها.. اااخر واحد هازالو الهم هاد الساعة.. هو سعد...\n\n🍃🍃🍃🍃🍃\n\nمجموعين على الطبلة دالعشاء... هضرة من هنا وهضرة من لهيه.. ومرة مرة السكات.. حتا نطقات رؤيا وهي كتشوف ففراس.. \n\nرؤيا :هضرت مع براء عاد دابا شوية.. قالك غذا مسافر.. وما علمني حتاااا لاخر ساعة.. زعما داك الولد.. ما عرفت منين نشبرو\n\nرقية:اويلها على غذا.. شهاد الزربة زرب علينا\n\nرؤيا :هانتينا كتشوف.. كون غير جا قيل معانا هاد النهار نشوفوه.. هو حراااام ولا عذب راسو\n\nفراس:حتا لغذا وسيرو سلمو عليه وصافي.. بلا ما ديرو فيها اليدين والرجلين\n\nرؤيا :(ميقات فيه) نتينا بعدا غير سكت.. بااااينة كونتي عارف قبااااال وما قلتي والو\n\nفراس :ياك ديك نهار قالكم من دابا سيمانة ايمشي \n\nرؤيا :ولكن ما قالشي شمن نهار بالضبط\n\nفراس :حتا دابا ما وقع والو.. الطيارة عندو حتا لمور ظهر.. سيرو عندو فالصباح شوفوه \n\nرؤيا :نتينا ما اتمشيشي؟\n\nفراس :انا دابا نجي نسلم عليه فاش يقرب يمشي\n\nرؤيا :باازلك اخويا باااز.. موحالش واش عندك القلب\n\nناضت وقفات على غفلة.. وشافو فيها كلهم بعدم فهم.. عاد حسات براسها وبالوقفة لي دارت.. \n\nتالاسين :سمحولي.. شبعت.. وجاني النعاس انطلع بحالي\n\nفراس:(كيمسح فمو) قبل ما تمشي.. اجي معايا للبيرو واحد شوية!! \n\nرؤيا :ياك لباس\n\nفراس:والو باس.. كملو عشاتكم(غمزها) \n\nناض خارج.. ولحقاتو.. دخل للبيرو سبقها ودخلات هي موراه وهو يتقدم فتح لمجر ديالو وجبد منو ورقة.. \n\nفراس:هانتي.. سنيلي على هاد الورقة \n\nتالاسين :(باستغراب) علاش.. ديالاش؟؟\n\nفراس:قاديت المسألة ديال طلاقكم.. خاصك غير تسني.. وايبقاو شوية د الاجراءات وصافي\n\nشافت فيه ساكتة.. وزيرات على اطراف تيشورط ديالها بيديها.. حسات بقلبها تزير عليها كثر ما كان مزير.. وبلي شي حاجة كتمشي من بين يديها بشوية بشوية... شافت فديك الورقة.. صافي.. بقى غير تهز ستيلو وتسني وايرجع كلشي كما كان... وفحال الا عمرو كان... كلشي ايسالي.. وكلشي ايحبس.. هزات عينيها فيه... باغة تبكي.. وباغة تقول لا.. وباغة تقول ما بغيتش.. وما قاداش... بشمن حق تقولها وبشمن وجه.. وهي لي كانت نهار وما طال وهي تلعن فهاد الزواج... شدات الستيلو بيديها لي كترجف.. سرطات ريقها.. وعينين فراس عليها..\n\nوعينين فراس عليها.. مراقبها مزياااان.. خدات نفس وسنات دغيا وهزات راسها فيه كترمش بالزربة وحلقها محبوووسة فيه البكية... \n\nتالاسين :صافي.. نقدر نمشي\n\nفراس :(بنظرة غريبة) اممم.. مزيان دابا.. كوني هانية.. كلشي ايتصلح ويرجع كما كان\n\nتالاسين :اه.. ان شاء الله...\n\nفراس :اصلا براء ايسالي الرحلة ديالو ويرجع لسويسرا.. ما ايرجعش للمغرب.. يعني ما اتبقايش تحاكي معاه وهاكة ما ايكون بيناتكم حتا إحراج\n\nخرجو عينيها فيه... ما قدو فيل زادو فيلة... ما بقات عارفة واش تشد رجليها لي كيغزلو ولا تشد راسها... زاااد زعزعها كثر وكثر... خلاها غير كتبرقق فبلاصتها... تزير عليها خاطرها.. وحسات بقلبها تقبض.. بزز باش قدرات تحرك لسانها وتجاوبو غير باش ما يعيق بوالو واخة حالتها كانت باينة..\n\nتالاسين :اه.. مزيان.. الله يعاونو\n\nفراس :(تبسم ابتسامة. جانبية) امين\n\nتالاسين :ااا.. اانا.. انمشي.. انطلع.. خاصني نعس..\n\nفراس :اه واخة.. تصبحي على خير\n\nدارت خارجة بحالها.. دارت فالدورة تخبعات.. وتكات على الحيط حاطة يديها على فمها باش ما تسمعش الشهقة ديالها لي ما قدراتش تحبسها.. وتبعوها دموعها... وحدة كتجر ختها... حاسة بقلبها كيتعصر.. شافت فجنابها وضرباتها بجرية طالعة لبيتها كتبكي.. غير دخلات وسدات عليها الباب وجلسات فالارض...\n\nتالاسين :علاش كتبكي علاااااااش اههئ اههئ ياك هادشي لي بغيتي ايوا علاش كتبكي اههئ نتينا لي بغيتي اههئ اههئ (حطات راسها بين رجليها) ايمشي بحاااالو اههئ اههئ ايخليني اههئ اههئ... صافي اههئ اههئ\n\nحسات بروحها كتزهق منها وهي كتفكر هضرة فراس.. صافي ايمشي ما ايرجعش.. والطلاق غاد ييطلقوه... ويقدر يمشي ويرجع بمراتو وولادو... فاش طاحت هاد الفكرة فبالها بغات تحماق... بغات تسطى.. ولفاااتو حداها.. كيحميها.. كيتهلا فيها.. كيبغيها.. الراحة لي لقاتها حداه ما لقاتها فحتا بلاصة... راحة فشكل مبدل... كتحس براسها مع راجل يفرط فروحو وما يفرطش فيها... ولكن دابا... كلشي ضاع.. وهي لي ضيعاتو من يديها...\n\n🍃🍃🍃🍃🍃\n\nكان جالس فالبالكون دالدار ديالو.. حاط كاس قهوة حداه.. وكاميرتو كيمسح فالعدسات ديالها ويقادها.. وامينو كيلعب حدا رجليه... وعاااقد حجبانو... حتا هو عارف راسو ايحن.. عارف راسو ما اينساهاش.. عارف راسو ايتعذب... ولكن بالنسبة ليه هو \"الحاجة لي ما تجيش بالخاطر.. ما تجيش حتا بزز\"... وهو عيااااا بالخاطر.. وتهد حيلو وما بقاش قادر يزيد كثر...\n\nسمع الصوني دالباب.. هز راسو مطلع حاجبو باستغراب.. هز تيلي شاف شحال فالساعة.. كانت 12:30 دالليل... شكون ايجي عندو فهاد الساعة..حط داكشي لي فيدو.. وناض كيجر فرجليه بلحفى وسروال كيطمة مبين خط البوكسور لي لابس... ومن الفوق كالعادة.. وشعرو مخليه على راحتو.. طايح على جبهتو... وشاعل ضوء خفيييف فالدار.. والسكاااات والكالم كيتسمع غير صوت امينو لي كيلهت.. فتح الباب... وشاف فيها كيرمش وهي واقفة قبالتو...\n\nشاف فيها.. واقفة قدامو.. ببيجامتها لي كانت بيها فالدار.. رامية عليها كاب طويييل حد الركبة ساترها.. شعرها مخربق...وجهها حمر ايطرطرق.. ودموعها ملاقيين فذقنها.. وعينيها حمارو بقوة ما بكات... شافت فيه وشفاه ديالها كترجف.. وشاف فيها هو مصدوم من المجية ديالها فهاد الساعة.. وزاااد تصدم بحالتها.. \n\nبراء :(بدهشة) تالا!!!!! \n\nقبل ما يزيد يهضر.. رمات راسها فحضنو... تلاحت عليه وزيرات بيديها على عنقو وهي واقفة على طراف صباعها... وخلات دموعها وبكاها يتسمع فوذنو.. رجليها جابوها حتا لعندو وحتا لقدام باب دارو بلا ما تحس... خلاتهم حتااا نعسو ولبسات عليها وهزات الاوطو وخرجات فنص الليل جاية عندو... هادي هي اااخر فرصة عندها... والا ضاعت منها هاد الفرصة ايضيع من بين يديها للابد... وكما جروها رجليها عندو بلا ما تحس... جرها قلبها عندو وخلاها ترمى بين يديه وفوق صدرو... وتنطق لا شعوريا... \n\nتالاسين :كنبغيك اههئ اههئ ما تمشيشي وتخليني اههئ اههئ \n\nخرجو عينيه.. وشاف قدامو مخلخل... زربات عليه زربة خايبة.. ما فهم راسو من رجليه... بقى غير واقف جامد فبلاصتو وكيرمش.. حتا يديه لي يهزهم يعنقوها ما بقاش عارف يحركهم.. واش هادي تالا!!! تالاسين لي جاية عندو فهاد الساعة وفهاد الوقت وعنقاتو.. وزادت قالتلو كنبغيك!!!!!!!!.... زادت زيرات عليه كثر.. وهو يتأكد بلي بصح معنقاه... هو ما كيحلمش... هز يدو بشوية... وحطها على خصرها.. زاااد تيقن بلي واعي وصاحي... وكلها كترجف بين يديه.. وهو مزال فدوامتو نطقات مرة أخرى..\n\nتالاسين :ما تخلينيشي اههئ اههئ \n\nقوص حجبانو..عقلو حبس.. باغي يتيق شنو سمعو وذنيه وما قادرش... حس بقلبو كيزدح وسط صدرو... وحط يدو الثانية على خصرها... وطلعها ببطء مع ظهرها حتا استقرات على كتفها.. وبعدها عليه بشوية... شاف فوجهها... مزالة كتبكي... ونطق بصوت باين عليه بلي مبهوض.. \n\nبراء :دخلي بعدا.. اجي\n\nشدها من يديها... حس بيها شحال كترجف.. وهو ما كانش حسن منها... كان بصح مبهوض ومصدوم... ما بقى قشبل والو.. تبعاتو كتخنن.. دخلها وسد الباب.. وزيدها جلسات.. خلاها ومشى جابلها كاس دالماء.. مدولها تشربو وجلس قبالتها على الطبلة وهو كيششووف فيها.. حتا سالات ومداتولو وهي كتمسح وجهها بكمها وحانية راسها...خدا نفس طويييييل ومن بعدها زفيييير كأنه كيتبث راسو ومد يدو.. وشد دقنها باطراف صبعو.. وهزلها راسها حتا شافت فيه..\n\nبراء :شوفي فيا وهضري.. واش لي سمعتو عاد دابا شوية بصح!!!!\n\nشافت فيه ساااكتة.. وعينيها كيقطرو بالدموع لي ما بغاوش يوقفو.. وهو كيتسناها تجاوبو..\n\nبراء :ما تبكيش جاوبيني.. واش سمعتك قلتي كنبغيك ولا غير انا بديت كنخربق\n\nحنات راسها كتلعب بصباعها وساكتة.. كااااع ديك الزعامة لي جابتها حتا لعند بابو وخلاتها ترمى بين يديه مشات دابا... وبقات غير الحشمة وهو قدامها مسفح عاود... عااد دابا رداتلو البال.. قبيلة فاش عنقاتو كانت معمية... كان الادرينالين لاااعبلها على عينيها ومضببلها الشوفة... قريب ليها وفاتح رجليها بجلسة رجولية قبالتها على الطبلة.. وهي قدامو جامعة رجليها وملاصقهم... وضاربة الطم...\n\nبراء :جاوبيني قولي شي حاجة ما تخلينيش هاكة... واش داكشي لي سمعت بصح...\n\nتالاسين :الصمت\n\nبراء :(حنا راسو طل عليها)هضري... واش بصح داكشي لي سمعت!!!!\n\nسرطات ريقها.. ودوزات لسانها على شفايفها لي نشفو.. وحركات راسها بالايجاب... بمجرد ما دارت هاد الحركة... حل هو عينيه على وسعهم.. وناض وقف كيضحك ويرجع يسكت.. يديه على خصرو كيمشي ويجي ويرجع يشوف فيها بحال الا كيتأكد..\n\nبراء :(مسح على شعرو) ما يمكنش... لا ما يمكنش هههه... كضحكي ياك..\n\nتالاسين :(هزات راسها شافت فيه ساكتة)\n\nبراء :(كيضحك ويرجع يجمعها) هههه واش بصح بصح.. كتهضري بصح ولا كتفلاي... اجيييي!!! عندك تكوني شاربة شي حاجة!!!!\n\nتالاسين :الصمت\n\nبراء :وراه ما يمكنش ما يمكنش..\n\nرجع جلس قبالتها.. وحط يدو على جبهتها وهبطها لحنكها وللحنك لاخور وكيقلبها عنداك تكون طالعالها السخانة..\n\nبراء :ما بيك والو... مأكدة؟؟؟\n\nشافت فيها مطولا... وشدات يدو لي على حنكها هبطاتها... وحطات عينيها فعينو.. ونطقات بصوت كيرججف بلبكية...\n\nتالاسين :براء اههئ ما اتخلينيشي ياك!!!! \n\nتبسم.. وشد راسها بين يديه بزوج.. وحط عينيها فعينيه لي كيبريو... \n\nبراء :كتبغيني ؟؟؟\n\nتالاسين :الصمت\n\nبراء :هضري.. ما تسكتيش\n\nتالاسين :(حركات راسها بالايجاب وهي غارقة فحوايجها) \n\nبراء :حلفي؟؟؟\n\nحنات راسها.. وهو قرا الحشمة فوجهها... تبسم وااحد الابتسامة... ابتسامة فرحة.. ابتسامة حلم وتحقق.. ابتسامة رااحة.. قلبو كيحس بيه ايخرج من بلاصتو.. وبدون شعور تلاح على خدودها ووجهها كيبوس فيها وهي تبهضات بين يديه... \n\nبراء :وانا كنحامق عليك.. وكنتسطى عليك.. وكنموت على جد جدوووودك\n\nبعد وشاف فوجهها وهو كيضحك وفرحاااان.. وهي كترمش بعينيها... وجرها عندو ودفنها فصدرو... قربها لقلبو وزير عليها... بغاها تحس بيه... حس براااااااحة... وفرحة ما كتوصفش... كون لقا يشدها يعبزها... ياكلها.. يرفسها... كيعنقها ويرجع يبعدها عليه ويشوف فوجهها يتأكد بلي صاحي ويرجع يعنقها... زفر كأن حمل تحيد على كتافو... وتنهدات هي... وهي كتدور يديها عليه... من بعد ما ارتاحت.. وخرجات لي فقلبها... ومن بعد ما رجعات لحضنو لي استفقداتو... خلاها هاد المرة هاكاك بين يديه.. وسااااكت.. عاطي لراسو مساحة فين يتهدن ويضبط راسو... حيث الفرحة لعباتلو على المخ وشوية وينوض يغوت...\n\nطالت لحظتهم.. وطال سكاتهم.. حتا قرر يبعدها عليه شوية.. ويشد وجهها بين يديه وهو مبسم وينطق..\n\nبراء :غفلتيني هههه\n\nتالاسين :(ضحكات حشمانة)\n\nبراء :(شدها من حنكها) يخليلي لحشمان ديالي انا.. (زول يدو وشاف فيها) ياك مأكدة بلي ما شاربة والو\n\nتالاسين :(ضرباتو لكتفو) بركة من الطنز ديالك\n\nبراء :(ضحك) وراه ما متيقش ههه.. اجيي.. عاوديها نسمعها باش نتيقن مزيان\n\nتالاسين :(حشمات) صافي عافاك\n\nبراء :(حط يدو على لحيتو كيحكها مبسم) فين كنتي شحال هادي فين... شحفتيني\n\nتالاسين :الصمت\n\nبراء :دابا اتقوليلي.. كيفاش جيتي.. وعلاش كنتي كتبكي.. وشكون جابك فهاد الليل.. مهم شرحيلي\n\nتالاسين :جيت بوحدي\n\nبراء :نعام!!\n\nتالاسين :(حنات راسها كتشوف فيديها لي كتحكهم) هاد النهار.. عمي عطاني نسني على ورقة طلاقنا.. (سكتات)\n\nبراء :ايوا؟؟ وسنيتي!! \n\nتالاسين :(تنهدات) اه.. سنيت.. ومن بعد قالي بلي نتينا اتمشي من الرحلة لسويسرا وما اترجعشي (غلباتها لبكية) نتينا ما اتمشيشي ياك.. ما اتخلينشي...اههئ اههئ قولي بلي ما اتمشيشي عافاك..\n\nبراء :دابا نتي.. جيتي فنص الليل.. وبوحدك.. وقلتيلي كنبغيك.. غير حيتاش عرفتيني انمشي ما نرجع!!!\n\nتالاسين :(سكتات كدمع)\n\nبراء :ونااااري عليك على كااامونية ههههه... كون سحابني كون من شحال هادي مشيت ما رجعت\n\nعبسات فوجهو وزيرات قبضة يديها وبدات كضرب فصدرو وتغبن..وهو كيموت بالضحك \n\nتالاسين :ما ضحكشي عليا اههئ سكت.. ما ضحكشي اههئ اههئ انا كنت انحماق بلبكى ونتينا كضحك.. سكت سكووووت اههئ اههئ \n\nبراء :رصاي المصيبة ههههه\n\nتالاسين :مصيبة حيث كنبكي عليك اههئ اههئ ونتينا ناوي تسمح فيا اههئ اههئ فين هي ديك كنبغيك ديالك اههئ كنتي اتخليني... هااااك خوووود... (كضربو وتقمش فيه) كون ما عمي فراس كون بصح مشيتي ما رجعتي اههئ اههئ الكذاااااب...انا جاية فنص الليل عندك ونتينا كضحك علياااا\n\nبراء :هداااي الهبيلة هداي ههههه... احححح قمشتيني هههه اهداي...\n\nشدلها يديها بزوج وزير عليهم.. وهي كتعفرت مزالة باغة ضربو... جرها من يديها لي شادهم وقربها عندو حتا ضربات فصدرو.. وشاف فعينيها بضحكة عرييضة.. ونطق بصوت حنين\n\nبراء :كنبغيك.. سمعتيني.. كنبغيك.. وانعيش كنبغيك.. وانموت كنبغيك\n\nسكتات من لبكى... ورصاو يديها.. وتهدنات.. وسهات فعينيه.. تبسم.. وجرها من يدها لصدرو وهز يدو الاخرى دورها على عنقها وخشاها فيه.. هزات يديها ودوزاتهم من تحت يدو وحطاتهم على كتافو.. وخلاو قلوبهم تهضر.. وانفاسهم ترجم كمية الاحاسيس لي حاسين بيها...بعد مدة.. بعدها عليه.. وهز ابهامو حطو على خدها كيداعبو.. وقلب راسو للجنب شوية.. خلاها غمضات عينيها وتاخد نفس طويل حيث حساتو ايتقطع فيها.. وحط شفاهو على خدها وباسها بوسة عذبة وحنينة ورجع بعد وعينيه هايمين فيها...\n\nبراء :ودابا شنو انديرو\n\nتالاسين :(سرطات ريقها وخرججات عينيها) ككك.. كيف.. كيفاش شنو انديرو..ععع.. علاش شني خاصنا نعملو...ممم.. ما انعملو ووو.. والو..علاش كتهضر\n\nبراء :(طرطق بالضحك حتا دمعو عينيه) ههههههههه شفتي نتي... من نهار بورنو الحيوانات وانا حاالف الا عندك عقل موسخ هههههههه قالتلك ما عندنا ما نديرو هههههه\n\nتالاسين :(بتذمر) شعندك كضحك... كيقوقشوك.. نتينا مزال ما بغيتي تنسا داك النهار \n\nبراء :هههه وعمري نساه.. وانزيد هاد النهار عليه هههههههه....\n\nحاول يحبس الضحكة.. وشد يديها بين يديه كيلعب بصبعانها ونطق وهو مزال مرة مرة كتفلتلو الضحكة... خاصة فاش كيشوف ملامح وجهها\n\nبراء :انا هضرت على من بعد... زعما من من مور هادشي لي وقع دابا... مهم ما علينا.. خلي ديك من بعد عليا انا... \n\nناض وقف وجلس حداها فالفوطوي.. تجلس معاوط وفتح دراعو ليها\n\nبراء :دابا اجي عندي نشبع منك\n\nتالاسين:(ناضت وقفات كتحك عنقها بتوتر) اواعدي على اجي.. فاين انجي.. اصلا راه خاصني نرجع للدار.. ايقلبو عليا ما ايجبرونيشي..\n\nبراء :علاش شكون قالك اترجعي للدار.. نتي اتباتي معايا هاد النهار\n\nتالاسين :شوف.. انا جيت عندك فالليل.. اه.. وقلتلك... اححم.. وقلتلك داكشي... اه.. ودرعتك.. ولكن ما تفهمنيشي غلط\n\nكانت كتهضر وتهرب بعينيها.. والحشمة باينة من هضرتها لمتفتفة.. وخدودها لي حمارو ويديها لي غير كتحرك فيهم فما جاب الله.. وهو كيشوووف فيها مطلع حاجبو ومبسم.. \n\nبراء :نتي لي ما تفهمينيش غلط.. ونقي داك لعقل عندك... ودابا اجي \n\nشدها من يديها جرها على وقفتها جابها جالسة بين رجليه... دور يدو عنقها.. حط ظهرها على صدرو.. ويديه فوق كرشها مدورهم عليها.. وحضنها عندو.. غفلها غفلة من داكشي.. خلاها كتصفار وتخضار فبلاصتها.. وترمش بعينيها.. وحشمانة منو واتغرق فحوايجها... حيث هاد المرة ماشي بحال اي مرة.. اليوم هي اعترفاتو بلي كتبغيه.. ومن ديك اللحظة كلشي تبدل... \n\nتالاسين:براء ا.. \n\nبراء :شششش.. انا بغيتك غير تبقاي حدايا هاكة.. ما بغيت والو\n\nتالاسين :(النفس مقطوعة فيها وبزز باش كتنطق) خخخ.. خاصني.. نننمشي\n\nبراء :ننن.. اتبقاي معايا هاد الليلة.. بغيت نشبع منك.. (حط ذقنو على كتفها) انغيب بزاف.. وانتوحشك\n\nخرجات عينيها.. وناضت تنفضات من بين يديه.. ودارت تقابلات معاه كتزفر..\n\nتالاسين :يعني اتمشي.. انا جيت عندك ونتينا واخة هايداك اتمشي وتخليني (بدات دمع) قولها من لول.. \n\nبراء :(شد وجهها بين يديه) شششش.. بلا بكى.. شفتي والله الا اول مرة نكره الخدمة... والله ما كرهت نبقى حداك.. واش عارفة شحال وانا نتسنى فهاد النهار.. \n\nتالاسين :(بترجي) وا بقى معايا.. ما تمشيشي\n\nبراء :ما نقدرش.. عاطي الكلمة.. وزيد عليها ساني معاهم كونطرا.. يعني ضروري خاصني نمشي\n\nتالاسين :(سكتات شوية كتشوف فيه وعينيها مدمعين عاد نطقات) وا ديني معاك.. منين ما تقدرشي تبقى.. نمشي معاك\n\nبعد يدو على وجهها.. وشاف فيها مطولا.. قلب وجهو تنهد ومسح على شعرو.. ورجع شاف فيها ورسم ابتسامة على وجهو.. وحط يدو على راسها ونااازل بيها مع اطراف شعرها.. وكيرجع يطلعها عاود.. وعينيه سارحة فوجهها\n\nبراء :انا أكثر واحد باغي نبقى معاك.. وباغيك تبقاي حدايا.. نصبح على وجهك.. ونمسي عليه.. تكوني اول وحدة تقوليلي صباح الخير.. واخر وحدة تقولي تصبح على خير.. وعمري نفرقك حتا لنهار تطلع روحي.. ولكن.. هاد المرة مجبور نبعد.. ما نقدش نبقى وما نقدش نديك معايا.. ولكن كنواعدك.. دغيا انرجع.. شهر ونص وهانا معاك\n\nتالاسين :(كتغبن) علاش ما تقدرشي تاخذني معاك.. ياك مشيت معاك لمرة لي دازت... اولا \n\nبراء :ديك المرة غير هاد المرة.. ديك المرة ما كانش عندي معامن نخليك.. دابا كاينين مالين الدار.. يعني ما نخافش عليك.. وزيد عليها ديتك وشفت شنو وقع ليك.. يعني ما انعاودش نفس الغلط.. انديك ايبقى بالي كلو معاك عاود\n\nتالاسين :دابا نتينا غيييير جالس كضحك عليا وباغي تسرسبني..\n\nفتحات عينيها وناضت مطفوجة.. شافت فجنابها.. كانت ناعسة حدا باب بيتها.. بقات جالسة كتبكي حتا ما حسات ايمتا نعسات.. هزات عينيها فلبالكون كان صباح الحال.. تهز قلبها.. وتزير خاطرها.. عرفات بلي كانت غير كتحلم حلم زوين ما قاداش تزعم وتحققو.. ناضت رجليها كيرجفو.. ويديها ما راصيينش.. كتمشي وتجي تالفة.. تمشي.. ما تمشيش.. عقل كيديها وعقل كيجيبها.. دازت حدا لمراية وهي تشوف راسها.. حالتها حالة.. شعرها مرون.. وجهها صفر.. وتحت عينيها حمر.. حوايجها مرونين.. مسحات على شعرها قاداتو.. ودخلات للحمام بالجري غسلات وجهها.. وخرجات كتلبس عليها بالزربة.. هزات صباطها كتلبسو فالدروج.. وكتجري باغة تلحقو.. ضروري خاصها تلحقو.. ركبات فالاوطو...ديمارات.. وزادت..وعاااد ما تعكس معاها الزهر ولقات الطريق عامرة.. وفما تلقى الفجوة كتكعط بالاوطو.. ما وصلات حتا طلعات روحها وهي كتخمم وكتحاول تعلق بداك الامل لبسيط لي بقالها انها تقدر تلحقو.. وصلات ونزلات كتجري.. لقات السي المختار فالباب وجرات عندو كتسولو هو لول..\n\nتالاسين :سي المختار.. عمي.. براء.. براء مشا ولا باقي.. عفاك قولي مزال\n\nالسي المختار :(تلف) ااا.. نتي فعار الله ابنتي.. السي براء مشاااا.. هادي شي ساعة باش خرج \n\nرجعات لور ما متيقاش.. حاطة يديها على فمها وبداو دموعها يسيلو.. وهي كتحرك راسها بلا.. خرجات كتجري عاود خلاتو ما فاهم والو... قالت يمكن تلحقو فالمطار.. خرجات كتجري ما كتشوفش قدامها.. بغات تقطع الطريق لسيارتها.. وما شافتش الاوطو لي جاية.. وخرجات وسط الطريق على غفلة.. وما حساتش حتا تهزات لسما وتخبطات للارض.. وتسمع صوت تكراط الروايد فالارض.. ومن بعد منها الصمت.. شافت فالسماء وعينيها كيتغمضو شوية بشوية.. شافت مها.. شافت باها.. راااهما.. كيعيطولها.. شهقات شهقة حاسة فيها روحها كطلع.. وكان هاداك هو اخر نفس ليها.. وتوتة توتة خلصت لحدوثة.. ماتت تالا.. وبراء وصلاتو لخبار وما قدرش يستحمل.. ونقز من الطيارة وهو كيغوت.. \n\nبراء :مشات وما خديت منها حتا بوسة.. دعيتك لله ا اسماااااااااااااء\n\nالنهاية 😂😂😂😂😂😂\n\nاعتذر غير ضاحكة بلا دعاوي 😇\n\nقلبات وجهها ما عاجبها حال.. وجلسات مربعة يديها كتخنصص.. وهو جالس حداها ثاني رجل فوق الفوطوي ورجل حاطها فالارض.. وكيشوف فيها مبسم وعاجبو الحال.. عاجبو الحال وبزاااااف.. عاجباه وهي مقلقة عليه.. وهي كتعاتبو وهي باغاه يبقى حداها... فرحان لدرجة هو ما قادرش يستوعبها.. فرحان لدرجة حاس براسو كيحلم حلم زوييين.. حلم ما باغيش باقي ينوض منو.. مد يدو يحطها على وجهها وهي تضربهالو وقلبات وجهها..\n\nبراء :ههههه عاد قلنا بسم الله خاصني نبدا بالتحزار.. علاش نتوما لبنات هاكة علاش ههه ضروري تخصرو اللحظة..\n\nتالاسين :(شافت فيه مخنزرة ميقات فيه وقلبات وجهها)\n\nبراء :ولكن نحزر حبيبتي علاش شحال عندي من حبيبة انا\n\nزادت قلبات وجهها لجيهة لوخرا باش ما تبانش التبسيمة لي ترسمات على وجهها ورجعات جمعاتها..\n\nبراء :حتا لهاد الدرجة رجعتي كتبغيني.. لدرجة ما ساخياش نبعد عليك فمرة\n\nتالاسين :الصمت\n\nبراء :من فوقاش بديتي تبغيني.. هممم!!!\n\nتالاسين :(حانية راسها وساكتة) \n\nبراء :اتبقاي ساكتة..\n\nتالاسين :(تنهدات وهزات راسها بتذمر) دابا ضروري تمشي.. شوف ما انعمل والو غير ديني معاك\n\nبراء :(مصغر عينيه) وبشمن وجه اتمشي بيه معايا هممم!!\n\nتالاسين :كيفاش!!!\n\nبراء :ياك الورقة دالطلاق سنيتي عليها.. واخة ما نحسبوهش زواج دبصح.. والواليد وكلشي عارف بلي شي زواج ما بقى.. ايوا وكي اديريلها.. فين مشات الحشمة ديالك... اتقوليلهم غادة مع الراجل لي كنبغي حيث ما قاداش بلا بيه هههه لا لا صبري انا عرفت شنو اتقولي.. اتقوليلهم انمشي معاه هو راه بحال خويا ونحضيه حيث الا وقعاتلو شي حاجة خالتي اتقلق عليا هههههه\n\nطرطق بالضحك فوجهها مخليها هي فبلاصتها اتنفرج.. واطرطق.. شافت فيه مطولا ميقة فيه.. ونزلات عليه بدقة لكتف غفلاتو حتا تقصح وهو كان كيموت بالضحك..\n\nبراء :احححح.. شهاد لحب لمسوفج عندك.. من الصباح ونتي خبط يا ما تخبط فيا... \n\nتالاسين :بركة من داك الطنز ديالك.. راه كنهضرو بالمعقول\n\nبراء :ربي ربي واش بالمعقول ههههه شوفي وكان.. واش قلت شي عيب ياك انا بحال خوك هههه \n\nتالاسين :(قلبات وجهها كتزفر) \n\nبراء :والله كنتفكر شحال مرضتيني بيها.. بفففف.. كنتي قاهراني هههه شكون كان يقول ديك تالا تجي عندي وتقولي كنبغيك \n\nتالاسين :شفتي والله حتا انا هبيييلة وخارجلي لعقل لي ماجة عندك.. سير ولا جلس شغلك هاداك(بغات تنوض وهو يرجعها) \n\nبراء :واخة.. هانا انسكت.. ولكن حتا نتي فهميني.. راه بصح ما نقدرش نديك.. انا قلتلك لي كاين.. ما جاتش قدام مالين الدار.. و+ انبقى مشطون معاك\n\nسكتات كتشوف فيه.. وكدورها فمخها.. بصح.. بشمن وجه اتم غادة معاه.. وبشمن صفة.. شافت حتااااا عيات وقلبات وجهها شافت فيه.. \n\nتالاسين :صافي واخة.. على خاطرك.. \n\nبراء :ماشي على خاطري.. بزز مني..\n\nتالاسين :ما اتعطلشي ياك\n\nبراء :لا.. شهر ونص ونرجع\n\nتالاسين :واخة.. ربي معاك\n\nبراء :امييييين.. (تنهد) دابا والله ما عرفت كي اندير نمشي.. ما انسخاش بيك\n\nتالاسين :(شافت فيه وتبسمات ابتسامة خجولة) \n\nبراء :زيدي كملي عليا زيدي.. \n\nتبسم براحة.. وشد وجهها بين يديه وجرها لعندو وطبع قبلة على راسها.. كأنه كيشكرها...ورجع بعد عليها وشدها من يديها كيجرها.. \n\nبراء :وا دابا اجي عندي.. \n\nتالاسين :(كتجر يديها) الااااا.. راه خاصني نمشي \n\nبراء :وا ما اتمشيش.. جيتي باش تمشي.. \n\nتالاسين :وراه ايجيو غذا يجبروني عندك شني ايقولو عليا\n\nبراء :بنت وجات عند حبيبها \n\nتالاسين :لا... رخي مني ابراء انمشي\n\nبراء :بربي ما تعتبيها.. انا هاد ليلة وما كافيانيش.. \n\nتالاسين :لا انمشي.. حشومة\n\nبراء :شفتي نتي... قسما بالله نحلف عليك عندك شي فيزيبل مبلوكي.. كتشدي فشي كلمة ما كطلقييييش منها.. \n\nتالاسين :وا خليني اسيدي..بصحتي...وا رخي يدي نمشي بحالي\n\nبراء :غير خليك مزال.. حتا يقرب يطلع الصباح ونوصلك.. وهي هاديك نسلم عليهم\n\nتالاسين :(سكتات كتشاور ورجعات كتنتر يديها) لا لا.. ايعيقو.. نمشي \n\nبراء :اربي على معكسة بلاني بيها الله.. \n\nحط جبهتو على يدو.. وهو كيحرك راسو يمين شمال.. ورجع هز راسو فيها.. شافت فيه.. وشاف فيها.. وهو يمد رجلو فوق الفوطوي سرحها.. وجرها عندو نعسها بين رجليه.. ولصقلها ظهرها على صدرو.. دور يدو عليها ورجليه حتا هما وخلاها كترمش فبلاصتها...\n\nتالاسين :شكتعمل!!!!!\n\nبراء :وا نوضي سيري دابا\n\nتالاسين :حشومة عليك\n\nبراء :حشومة عليك نتي..\n\nتالاسين :راه هادشي لي كتعملو عيب.. \n\nبراء :(ضحك) هههه عييب... فيييين حنا وفين العيب... نوريك العيب تخلعي\n\nتالاسين :دابا ما اترخينيشي\n\nبراء :لا.. \n\nتالاسين :شو غير رخيني نجلس معاوطة ما انمشيشي\n\nبراء :واااا لا\n\nتالاسين :وااا راه حشومة..غير رخي والله ما نمشي\n\nسكت.. وفتح رجليه رخاها ناضت حتا تجلسات وهو ينوض جلس وجرها بيدو نعسات على كتفو.. \n\nبراء :هاكة ماشي حشومة.. تقوليلي حشومة نوض نرميك ونلحقك\n\nهزات راسها فيه وهي بين يديه...وهو حنا راسو كيشوف فيها.. شافت فيه مطولا وقلبات وجههت كتبسم.. \n\nتالاسين :هبيل هههه\n\nبراء :(باس خدها) وكيبغيك\n\nتالاسين :هييه.. وا صافي بلا ما تعيق\n\nبراء :ياااا ربي صبرك.. \n\nتالاسين :(سكتات شوية وهي تنطق) براء.. نسقسيك\n\nبراء :وي.. هضري\n\nتالاسين :اتمشي بوحدك\n\nبراء :لا.. اتمشي معايا واحد الباحثة فعلم النبات.. حيث هاد المرة غاديين لغابة.. وهي اتعرف فداكشي حسن مني\n\nتالاسين :(بدات كدور فعينيها) قداش هاد البنت \n\nبراء :ما عرفت.. يمكن صغر مني.. مهم فاش، شفتها كتبان صغيرة عليا\n\nسكتات كتشوف قدامها ودور فعينيها.. وتعض فشفايفها وتلعب بصباعها وطرطق فيهم.. وهو كيتسناها تهضر ولكن بقات ساكتة.. حتا طل عليها..\n\nبراء :مالك سكتي..\n\nتالاسين :(شافت فيه مخنزرة)\n\nبراء :(رجع راسو شوية لور مطلع حاجبو) شهاد لوجه.. بدا التحول\n\nتالاسين :بغيت نمشي فحالي\n\nبراء :ياك هضرنا\n\nتالاسين :نتينا لي هضرتي.. بغيت نمشي فحالي\n\nبراء :مالكي تسيفتي.. (خرج فيها عينيه) ياك ما كان ضاربك حمار ليل ودابا فقتي\n\nتالاسين :اه والله ما كذبتي.. كان رافسني رفيس.. (تنترات منو) رخي مني الله يرحم باباك\n\nبراء :وا غاااا فهمني راه ما فهمت والو.. ياك عاد كنا مزيانين..\n\nتالاسين :(ناضت وقفات) والو.. غير بغيت نرجع فحالي..\n\nبراء :صبري صبري.. (وقف وشدها مبسم) مالك غااا ذكرتلك البنت ونتي تبدلي.. هممم؟؟؟\n\nتالاسين :مشي تعاودالوم نتينا والبنت ديالك.. انا رخيلي غير يدي نمشي فحالي\n\nبراء :(ضحك) لا ما يمكنش ههه.. راه هادشي بزاااف فليلة وحدة ههه\n\nتالاسين :(قوصات حجبانها) علاش كتهضر!!!\n\nبراء :فليلة وحدة.. كتبغيني.. وتغيري عليا.. قرصيني باش نثيق\n\nشافت فيه معبسة وكتسوط.. وهو كيضحك... صغرات عينيها فيه بشر.. وبغات تشدو بقرصة من دراعو.. لقات لحمو قاااصح.. وهي تشدو من اليد لوخرا ووالو.. هبطات يديها لكرشو كتافو ووالو... وهو كيضحك وهي كتمجنن..\n\nتالاسين :منين كيقرصوك الزمر\n\nبراء :هههههه هداي الله يرحم باك.. حتا دوك اليدين كيقرصو بيهم الناس..\n\nتالاسين :حسن من كمارتك\n\nبراء :دابا شنو نفهم انا... يعني بصح غرتي.. قولي اه الله يعزك\n\nتالاسين :لا ما غرتشي..علامن انغير عليك نتينا (طلعاتو وهبطاتو) ايوا شلااااااااا...\n\nبراء :(قرب عندها مبسم) غرتي..\n\nتالاسين :ما غرتشي\n\nبراء :(زاد قرب) غرتي\n\nتالاسين :قلتلك ما غرتشي.. واش بزز\n\nبراء :(مسح على شعرها) غرتي.. والله حتا غرتي\n\nتالاسين :(ضرباتلو يدو بعصبية) اااه غرت.. ومن بعد.. انا ما تقدرشي تديني معاك.. واتدي وحدة ياااخرااا.. هي اتبقى تعملا كما كنتي كتعمل معايا يااك؟؟؟... تشبرا يدااا.. تنعس معاها فنفس البيت.. تضحك معاها.. وتمشي وتجي نتينا وياها..ودوز معاها شهر ونص علااااااا قدو... شهر ونص ما دوزتاشي معاك حتا يانا... وبحال والو ترجعو مزوجين... ااااااصلا نتوما الرجال كلكم ولاد لحرام... البنت لي جات بسم الله.. وتجي ضحك عليا انا... شفتي غاااااا رخي يدي نمشي بحالي.. وحسبني ما جيتشي.. وما هضرتشي.. ونتينا ما سمعتي والو\n\nشاف فيها ساكت.. مخليها تهضر وتعبر على خاطرها... وهي كتهضر وتحرك فيديها وتشوف فيه وتشوف فجنابها ومخشعة وهي كتسرسر لي فقلبها بلا ما تحس...وهو عينيه على تعابير وجهها لي كيتبدلو.. وشفايفها لي كيتحركو.. حتا سكتات وشافت فيه كتنهج.. \n\nبراء :ساليتي!!! \n\nتالاسين :اه ساليت الله يعاون \n\nدارت غادة بحالها وعطاتو بظهرها وهو يجرها لصقها مع صدرو ودور يدو على كرشها مزيرها عندو وخشا راسو فعنقها كيهضر حدا وذنها بهمس.. \n\nبراء :عرفت فحياتي بنات بزاف.. وشفت فحياتي بنات كثر وكثر.. ولكن نهار بغى قلبي.. بغاك نتي... ونهار اختاريت.. اختاريتك نتي.. ونهار تمنيت شي بنت فحياتي.. تمنيتك نتي... ما كانت حتا بنت من غيرك.. ديما كنتي نتي واتبقاي نتي.. وعمر شي وحدة ما تدي بلاصتك.. لا فقلبي.. لا فعيني.. اتبقاي ديما نتي احسن وحدة فيهم.. فهمتيني\n\nسكت كيتسنا منها شي حركة.. شي جواب.. شي رد فعل.. ولكن فييين هي الذات لي تحرك.. ولا لسان لي يجاوب.. ولا لعقل باش تكون شي ردة فعل... البنت تشللات وطاح فيها النص.. القلب كيزدح.. الرجلين فشلانين.. اليدين كيرجفو.. ولعقل حابس.. والمعدة كتعصصصر.. وفنفس الوقت حاسة براسها كتفرفر... ذوبها بكلامو.. بهمسو.. بالطريقة لي كان ضامها ليها.. وبصوتو وسط وذنيها لي كان كيبورشها.. طلق منها شوية ودور عندو و شاف فعينيها وهو مبسم ويدو كداعب خدها.. وهي ساهية فيه.. \n\nبراء :تفاهمنا..\n\nحركاتلو راسها بالايجاب وهي ساااارحة وحالة فمها... والفراشات كيطيرو فوق راسها.. وصبعو كيتحرك فوق خدها ببطء.. زاد ضحك.. وحنى شوية وطبع قبلة على خدها وطوووول فيها.. خلاها غمضات عينيها عايشة اللحظة.. حتا بعد وهو ينطق كيضحك.. \n\nبراء :ولكن هادشي ما كيعنيش بلي ما خاصكش تغيري عليا.. بلعكس.. (حك اللحية ديالو) راني زين وعاطي للعين ودغيا كيدورو بيا \n\nفيقها من داك الحلم الزوييييين لي عيشها.. وهي تخنزر فلبلاصة وهزات يديها كتشعط فيه.. تضرب وتعاود.. وتقمش فيه وهو زبط من الفوق و كيحاول يشدلها يديها وراجع لور... \n\nبراء :ههههههه رصاي المصيبة رصاي هههه غير كنضحك\n\nتالاسين :دور بيك حية مسمومة الغشااش... كضحك عليا... باغي تسكتني بزوج كليمات \n\nبراء :ههههه نتي تحليتي وضرباتك اللقوة ماشي غير سكتي ههههههه اححححح بشوية \n\nتالاسين :تضحك على عمرك.. تهجرو الكذااااب\n\nبراء :ما دعيييييييش الزمر ههههه\n\nتالاسين :انا زمر!!!!! \n\nبراء :انا لي زمر غاااااا رصاي... احححح وا صافي ما تقمشييش هههههه\n\nهي كضرب بيديها.. وبضفارها.. وهو محاول يشدلها يديها... وهربان لور.. حتا تعكلو رجليه فجنب الفوطوي وجا طايح فوق منو وجرها من يديها لي كان شاد طاحت فوق منو... هو كيموت بالضحك... وهي كتنهج بالاعصاب.. وكتنتر يديها وتفركل باغة تنوض من فوقو.. \n\nتالاسين :رخيني المرض رخيني\n\nبراء :(زاد زيرها) هههههههه والله حتا ضحكتيني\n\nتالاسين :(هزات راسها فيه) وانا قلتلك تهجرو... \n\nبراء :(دور يدو على ظهرها) صافي البرهوشة ديالي.. راه غير ضحكت والله\n\nتالاسين :ما ضحكشي معايا داك الضحك الباسل ديالك\n\nبراء :وا دابا غا سكتي وتهدني.. راه اطرطقي... شوفي كي رجعتي حمراء \n\nتالاسين :(ساطت) وا رخيني نوض بعدا.. \n\nبراء :ما اضربيش\n\nتالاسين :لا.. ما انضربشي.. غير رخيني\n\nطلق منها ناضت جلسات كتعاوط حوايجها وشعرها وتمسح على وجهها.. وهو تجلس حداها كيضحك ويقلب فالقمشات لي فيه ويشوف فيها... بقات جالسة حتا خدات نفس.. وهي تشوف فيه ونزلات عليه بالقبضة ديالها لكتف عوجاتو... \n\nبراء :اححح.. ياك قلتي ما اضربيش\n\nتالاسين :(مكمشة فمها) حو فيك بحرا ما تعاودشي\n\nبراء :كتغفلي... راه انضربك ضربة وحدة نعوجك\n\nتالاسين :ايوا حربش تمد يديك\n\nبراء :ههههه غير لقيتيني ولد الناس ما كنضربش لعيالات.. (كيشوف فالخبشات) بفففف.. تعلمتي لقميش من ديك المشة عندك \n\nتالاسين :ونتينا تعلمتي الصعرة من داك الكلب لي عندك\n\nبرا:(هز راسو فيها مطلع حاجبو) هااااا وما فخباركش لكلاب شنو كيديرو للعضان...(كيقرب ويشوف فيها بشر) وخصوصا اذا كانت شي مشة... كيااااكلووووها\n\nبعدات لور وقلبات وجهها كتقاد فشعرها.. وتشوف فجنابها... \n\nتالاسين :صافي سكت ونتينا عجبك حالك\n\nتبسم ابتسامة جانبية وما جاوبهاش.. وهي سكتات شحال.. حتا رجعات النفس وارتاحت.. وتنهدات ولكلام مزال حاصل فحلقها.. شافت فيه.. كيشوف فيها وهي تنطق.. \n\nتالاسين :ما اتنعسشي معاها فنفس البيت ياك!!!!!\n\nهز راسو فيها وضحك... وجرها عندو عنقها وباس راسها...\n\nبراء :الحمقة ديالي.. (بعدها عليه وشدها من حناكها) نمووووووت انا فلي كيغير عليا... شفتي واخة نعرف نعس مع لقرود ما نعسش معاها.. غااااا تهناي\n\nتالاسين :حلف!!!\n\nبراء :وا صافي... كلمة دالرجال\n\nتالاسين :وما ضحكشي معاها.. والا صلاحلاك كيفاش ما تهضراشي فمرة\n\nبراء :ههههه نتزيزن انا كااااع.. غا بقايلي على خاطرك\n\nتالاسين :(شافت فيه مطولا ونطقات) صافي واخة..\n\nبراء :(باس خدها بقوة) والله فرحتي ما عاطيها لحد..\n\nتالاسين :(تبسمات) شني دابا.. اتوصلني\n\nبراء :فين؟؟؟؟\n\nتالاسين :للدار... راه ما نقدرشي نبات.. ما جاتشي ابراء..\n\nشاف فيها ساكت وكيدورها فبالو.. تنهد وبعد عليها وناض وقف..\n\nبراء :واخة على خاطرك.. نلبس عليا ونجي\n\nتالاسين :واخة\n\nتم غادي داخل للبيت وهي توقفو بصوتها.. ودار شاف فيها..\n\nتالاسين :اااااه فكرتيني... وعندك تمشي وتجبر الغابة والتيرا والصهد وتعمل ما عمل طرزان وتبقى دور مسفح.. ودور قدامها كما نتينا دابا.. لبس حوايجك \n\nحط يدو على لكادر دالباب.. ويد على خصرو.. وشاف فيها مبسم ومطلع حاجبو.. \n\nبراء :علاش مالي دابا ما لابسش.. ياك الشورط وهاني لابسو\n\nتالاسين :(قلبات عينيها ودارت شافت قدامها كتمتم) الا بغيتي تقلعو غاااقلعو.. هو لي بقالك\n\nبراء :شكتبركمي\n\nتالاسين :(دارت عندو) مشي لبس حوايجك مشي\n\nشاف فيها شحال وهو واقف مبند عليها وعاجبو راسو.. حتا قوصات حجبانها ودار كتضحك.. \n\nتالاسين :لا حول ولا قوة الا بالله هههه.. \n\nدخل.. لبس حوايجو.. رمى عليها غير جاكيط خفيفة من الفوق.. وكلاكيط.. وتم خارج عندها كيصفر ويدندن... طل على امينو تجبد وبدا كينعس... ورجع عندها... \n\nبراء :يله.. مشينا!!! \n\nناضت كتقاد حوايجها.. وتمات خارجة قدامو وهو موراها .. هز سوارتو... يله حطات يديها على الباب وهو يعنقها من لور وباسها فخدها... \n\nبراء :ما سخيتش\n\nتالاسين :(عوجات راسها) وا صافي بركة.. زيد\n\nبراء :(طلق منها) ها هو زايد.. \n\nضحكات.. وفتحات الباب.. خرجو بحالهم..بغات تركب فالاوطو ديالها.. وهو يشدها\n\nبراء :خليها حتا لغذا ونقول لشي حد يجيبها... دابا يله معايا\n\nتالاسين :ولكن \n\nبراء :(شدها من يديها وجرها) اجي وبركة من التبعكيك\n\nتبعاتو من سكات... فتحلها الباب طلعات.. سد الباب ودار لبلاصتو... ركب وشاف فيها وغمزها وديمارا الاوطو...\n\nبراء :ديري سمطتك\n\nقلبات عينيها من بعد ما كانت كتشوف فيه... دارت سمطتها.. وقلبات وجهها لسرجم عاضة على شفايفها ومبسمة.. قلع غادي.. وهي مزالة قالبة وجهها.. حتا حسات بيد سخونة شدات يديها.. وجراتها عندها.. قلبات وجهها جيهتو... وهي تحس بقبلتو على كف يديها من لداخل... وقلب وجهو جيهتها وسيفطلها بوسة فلهواء... حبسات الضحكة ما تبينهاش قدامو.. وقلبات وجهها كتشوف قدامها حشمانة...\n\nقلبات وجهها كتشوف قدامها حشمانة... وهو شد يديها شابكها مع يدو... وما طلقهاش... كتحس بيديها كتحرك وتمشي وتجي معاه.. وهي حانية راسها.. كتسمعو كيدندن ويطبل بصباعو على الفولون.. وعاجبها الحال... فرحانة حيث فرحان... \n\nوصلو.. فتحولهم الباب دخل بشوية حتا وصل حدا بابا الفيلا.. باش ما يفيقهومش..وقف.. ودار شاف فيها...وحتا واحد فيهم ما ساخي بلاخور\n\nتالاسين :وصلنا\n\nبراء :اه وصلنا.. خسارة\n\nتالاسين :يله تصبح على خير..\n\nجرات يديها من بين يديه.. زولات السمطة.. كتحرك ببطء.. بحال الا باغة الوقت يطوال.. تنهدات وفتحات الباب.. وهو يشدها من يديها..\n\nبراء :تسناي.. انطلع معاك\n\nتالاسين :(خرجات عينيها) فاين..\n\nبراء :للبيت\n\nتالاسين :واش حماقتي.. ولا حصلوك\n\nبراء :مالي براني.. حتا لا حصلوني نقولهم جاي نبات عندكم.. يله زيدي\n\nدار خرج بحالو.. وهي بقات غير جالسة وكتشوف فيه.. حتا فتح الباب ووقف عليها..\n\nبراء :ما نازلاش.. نرجعو!!!\n\nتالاسين :(خرجات ووقفات قدامو هازة. صبعها) الا حصلتي ما كتعرفني ما كنعرفك..\n\nبراء :امممم.. كتحشمي زعما\n\nتالاسين :ومالي كي بنتلك\n\nسكت ما جوبهاش.. اكتفى بابتسامة خلاها تفسرها على هواها.. سد الباب ودارو بغاو يدخلو وهي توقفو...\n\nتالاسين :يله من باب الجردة... بلا ما تصوني ويفيقو..\n\nبراء :ههه حسيت براسي بحال شي صحيبك ومسلتاه لداركم.. غا بشوية عليك هههه\n\nتالاسين :هانتينا دخل من هنا لا بغيتي... انا اندخل من لهيه..\n\nعطاتو بظهرها غادة.. وهو يتبعها دغيا وتمشى بجنبها ورمى يدو عليها... غاديين داخلين وهو شاقمها..وهي كتسكت فيه باش يهضر بشوية عندك يسمعوه.. وهو ما على بالوش... حتا وصلها لبيتها.. وتم باغي يدخل وهي توقفلو فالباب\n\nتالاسين :(بهمس) افاين داخل اسي..\n\nبراء :(حط يديه بزوج على لكادر دالباب) غا نعسك فبلاصتك..ونعس حداك شوية و نمشي \n\nتالاسين :تنعس حدايا!!!! دابا نتينا لي ضربك حمار الليل\n\nبراء :غااااا شوية مالك\n\nتالاسين :هههه سير بحالك راك بديتي تخرف\n\nبراء :يله بلاش شوية... غااااا شْوَينة\n\nتالاسين :مشي ابراء ههه\n\nبراء :يله غااا نعسك فبلاصتك\n\nتالاسين :(كدفعو) وا مشيييييييي\n\nبراء :حشومة عليك... يله بوسيني ونمشي (عطاها خدو)\n\nتالاسين :كتحلم فايق\n\nبراء :وا كملي على خيرك هاد الليلة وبوسيني.. غا بوسة صغيرة\n\nتالاسين :تصبح على خير\n\nبغات تسد الباب وهو يحبسها.. وهي مخرجة عينيها.. هو كيدفع وهي كدفع\n\nبراء :بلاش بوسة غاااااا بويسة صغيرة و حلوة\n\nتالاسين :وا مشييييييي\n\nبراء :هههه مالك مسمومة..\n\nتالاسين :ههه انسدلك على يدك مشي بحالك\n\nبراء :غا بويسة ونمشي...\n\nزدحات عليه الباب.. ووقفات موراها كتنهج...وحاطة يديها على قلبها وكضحك.. وكتسمعو كيضحك مور الباب...حتا بدات كتسمع الخلفات ديالو فالكولوار.. عرفاتو مشى.. وهي تمشي كتجري لبلاصتها.. تلاحت فوق الناموسية وعنقات مخدتها وزيراتها لعندها... كتحس براسها فرحانة بزااااف.. ومرتاااااحة.. والدنيا قدامها تلونات... وكلشي رجع زوين.. باغة تغني.. تغوت.. تضحك... وطاقة عجيبة تضخات فيها..\n\nكلمة هي..💕\n\nمجرد حروف بسيطة..💕\n\nألف.. حاء.. باء.. وكاف.. 💕\n\nحروف اجتمعت فيما بينها.. فكانت السعادة..💕\n\nنَطَقتِها أنتِ.. فكانت الحياة..💕\n\nسَمِعتُها أنا.. فكانت عودة بعد الممات..💕\n\nكتاباتي..Asma-adib \n\n🍃🍃🍃🍃\n\nتقلبات على ظهرها كتشوف فالسقف.. كتفكر احداث الليلة.. شنو وقع.. شنو دارت.. شنو قالت.. ردة فعلو.. تصرفاتو.. كلشي لقطة بلقطة.. مرة تحشم.. مرة تضحك.. مرة تسب فراسها.. مرة تسبو هو.. وترجع وتبدا ضحك.. شنو ما وقع وشنو ما قالت.. مهم مرتاحة.. فرحانة.. ما نادماش.. كانت اتندم دبصح كون سكتات.. كون بقات فعزة نفسي وما خرجاتش لي فقلبها.. ولكن كترجع وتفكر بلي غذا ايمشي.. غذا ايغيب عليها.. وكترجع تهز الهم.. دوزات ليلتها فالتقلاب والتخمام.. وهو ما كانش حسن منها.. مزال كيحاول يستوعب.. ولكن ما ينكرش بلي فرحااان.. وأول مرة من بعد مدة اينعس مرتاح.. وهو كيفكر بلي لي عطاها قلبو... اخييييرا.. دق قلبها ليه..\n\n🍃🍃🍃🍃\n\nحلات عينيها على نهار جديد.. تقلبات على جنبها سااارحة فالسماء لي كتبان من البالكون لي نسات ما سداتو فالليل.. تبسمات وخبعات وجهها فلمخدة.. وغير تفكراتو غادي يسافر.. تنهدات.. ناضت من بلاصتها.. قضات روتينها الصباحي.. لبسات عليها وقادات حالتها مزيان.. عوالة ايمشيو يشوفوه.. سرحات شعرها ودارتلو بوكلي خفيف.. مع سوميج بيضة معقودة من الكرش بيدين طوال.. وسروال طاي هوت.. شوية دالماكياج.. وصباط اسود.. وهي واجدة.. شافت راسها فلمراية عاجبها راسها.. هزات مينوشة لي كدور بين رجليها.. وتمات هابطة كتجري وتدندن..سمعات الضحك والهضرة جاي من الصالة دلفطور.. وتوجهات ليها.. حتا وقفات فالباب وهي تفاجئ.. جالس معاهم على الطبلة دلفطور.. باين غير من الفوق.. لابس تيشورط زرقاء... ونقص من شعرو لي كان طوال.. ونقص حتا من اللحية ديالو.. بااين ناشط وفرحان... غا هز راسو طاحت عينو فعينها.. وهو يتبسم كثر وكثر.. وغمزها.. خلاها غااا كتبيض فبلاصتها.. \n\nتالاسين :صص.. صباح.. الخير\n\nالجميع :صباح النور.. \n\nهنية:زيد تفطر.. هادو ما كيتسناو حد\n\nقربات بخطى بطيئة وهي عينيها كتمشي ليه وترجع تحدرهم.. عكسو هو لي ما هبطهومش.. حتا جلسات قبالتو فالطبلة ورخات مينوشة تمشي تلعب.. وهو ينطق\n\nبراء :(مطلع حاجبو بابتسامة) تالا.. صباح النور\n\nهزات عينيها شافت فيه وهي حشماااااانة.. حتسة بلا كلشي كيشوف فيهم.. وعايق بلي وقعات شي حاجة. بيناتهم.. وهو راه حتا حد ما سايق لخبار.. غا هي لي منوية بوحدها.. \n\nتالاسين :(رجعات شعر مور وذنيها) صباح الخير.. \n\nجهاد :(جالس وكيتفوه)ااااااه جاي مفيقنا على نبوري.. ماشي حرام عليك\n\nجواد:(كيتفوه معاه)ااااااه تقول بايت يحلم بين.. ييييخ \n\nبراء :(كيشوف فيها) توحشتكم.. (رجع شاف فبهم) وزايدو هانا غادي بحالي.. وخمرو عاود\n\nرؤيا :فوقاش عندك الطيارة\n\nبراء :مع 1.. (شاف فالساعة) راه 9:30 هادي.. شوية وخاصني نمشي.. خاص نكون تما بكري شوية\n\nرقية :انتوحشوك اوليدي.. رجعنا نشوفوك كيفك كيف لهلال.. \n\nبراء :(ضحك) ما عندنا ما نديرو.. هادشي ما عطا الله \n\nحط عينو عليها.. كتاكل بشوية كالعادة... وعينيها عليه.. مرة مرة تهزهم فيه... غا طيح عينيها فعينو وتقلب وجهها... هزات كاس دالعصير تشرب.. وهو يصردلها بوسة فالهواء.. خلاها تشركلها وتفلات العصير من فمها ول يتهرق عليها تهرق... وبدات تكح وتسعل.. وعينيها خارجين... وحمراء اطرطق بقوة الحشمة والعصير لي وقف فالحلق... وهو حط يدو على فمو حابس الضحكة...\n\nبدات تكح وتسعل.. وعينيها خارجين... وحمراء اطرطق بقوة الحشمة والعصير لي وقف فالحلق... وهو حط يدو على فمو حابس الضحكة... \n\nهنية :حلال حلال.. شرب الماء \n\nتالاسين :(كتشرب) \n\nرقية :نتين مالك هاد الايام كل مرة وائفالك الماكلة.. غااا بشوية عليك\n\nتالاسين :(حاطة يديها على عنقها كتنهج) والو والو.. انطلع نبدل عليا \n\nرؤيا :بشوية عليك ابنتي\n\nشافت فيه مخنزرة.. وناضت طالعة بحالها والسوميج ديالها كلها فزكات بالعصير من الصدر.. دفعات باب بيتها دخلات.. يله بغات تسدها.. وهي تحس بيها تجرات من بين يديها وشي حد شدها من خصرها ودورها حتا لصقات مع الحيط وتقابلات معاه... غاااا شافتو وهي تشهق.. وهو يسد الباب ولصق معاها... \n\nبراء :توحشتك\n\nتالاسين :(دفعاتو من صدرو ولكن ما تزحزحش) شكتعمل... بعقلك؟؟؟؟ اواعدي.. بعد ايجي شي واحد\n\nبراء :(ما داهاش فيها وهز شعرها كيشمو) توحشتك.. وانتوحشك\n\nتالاسين :(بهمس) براء... بعد!! \n\nبراء :(هز راسو شاف فيها) شنو وقع هاد الصباح... صابحة مبوكصة \n\nتالاسين :(كدور فعينيها) ما عاملة والو.. فحال ديما\n\nبراء :عليا انا؟؟؟... (شد شعرها بين يده) مسرحة شعرك.. مولفة تخليه على طبيعتو.. ودايرة الماكياج.. لي شحال ما شفتك بيه... ومقادة الحالة ومزيزة عليها... (بابتسامة جانبية) هادشي كامل غاااا حيث اتشوفيني\n\nتالاسين :(سرطات ريقها) بسم الله عليك... كتحلم فايق... وزايدون بعد وهضر.. ضروري تلصق فيا\n\nبراء :(زاد كالاها) ما كرهتش نبعزك نتي.. غااااا سكتي.. \n\nتالاسين :(ضحكات) وادابا رخي مني نبدل عليا.. علاش لاحقني اصلا.. دابا يردو البال لتحت\n\nبراء :ماشي سوقك نتي فيهم.. انا طلعت نشوفك ونشبع منك.. ونعنقك قبل ما نمشي.. قدامهم عارفك ما اتبغيش\n\nتالاسين :(تقبض قلبها) غادي دابا!!! \n\nبراء :(كيلعب فشعرها) امممم.. (تنهد) شوية وانمشي... انتوحشك والله... (شد وجهها بين يديه) مهم تهلايلي فراسك.. وردي لبال لصحتك.. نبغي نرجع نلقاك كما نتي ولا حسن... وعنداك نغيب عليك وتنسايني.. نجي ندير فيك لي ما درتش هذا شحال ههه\n\nتالاسين :نتينا غا مشي ورجع دغيا.. وانا عمري نساك\n\nبراء :(تبسم وباس خدها بقووووة وشم ريحتها) اخخخخخ... اجا ما داني.. انمشي وانرجع عند حبيبتي دغيا... \n\nتالاسين:(بأسى) ربي معاك.. حتا نتينا رد بالك لراسك.. وما تبقاشي فما مشيتي خاشي راسك فلمصايب.. خاف على روحك شوية\n\nبراء :ولا عليك.. دابا كاينة نتي خاصني نرجعلك ههه\n\nتالاسين :الله يديك ويجيبك على خير\n\nشاف فيها مطولا.. مزال لاصق عليها.. ووجهها بين كفوفو.. هازة عينيها كترمش فيه.. وتغرغرو ليها بالدموع.. تبسم.. وهبط على وجهها كيفرق بوسات ملهوفة عليه.. \n\nبراء :كي اندير معاك كي اندير ... اخخخخ.. ما ساخيش بيك فمرة.. \n\nتالاسين :(ضحكها) هههه رصى بركة.. كون تحشم\n\nبراء :(بعد وحط جبهتو على جبهتها وتنهد) كنبغيك.. فوق ما كتخيلي\n\nتالاسين :(تبسمات بخجل)\n\nبراء :(طلع حاجبو) فين هي حتا انا!!!\n\nتالاسين :(جمعات النفس باش ما تبكيش وهزات راسها فبه بتحدي) ما انقولاشي.. ودابا رخيني نبدل حالتي\n\nشاف فيها مطولا مصغر عينيه ومبسم.. وحرك راسو يمين شمال.. وطلقها من بعد ما قبلها اخر قبلة فخدها..\n\nبراء :هانتي.. يله سيري بدلي\n\nطلقها.. وبعد عليها باش تمشي.. وتسناها تحرك.. ولكن بقات فبلاصتها.. غااا بعد شوية وهي تلاح عليه معنقاه وكدمع...\n\nتالاسين :رجع دغيا عافاك اههئ اههئ\n\nعنقها.. وزير عليها كيشم فريحتها.. ويتنهد.. وهي كدمع على كتفو.. عيات حبساهم وفلخر غلبوها.. بقات معنقاه لمدة حتا بعدات راسها.. أما هو ما سخاش يطلقها.. حنات وجهها كتمسحو.. وهو يهزولها حتا شافت فيه.. وباس جبهتها..\n\nبراء :ما نبغيكش تبكي فغيابي\n\nتالاسين :(حركات راسها) واخة..\n\nمسح على شعرها وخدها.. وطلق منها ودار خارج..\n\nبراء :يله سيري بدلي عليك.. وهبطي.. انهبط نسلم عليهم باش نمشي\n\nتالاسين :واخة.. عندك تمشي قبل ما نهبط\n\nبراء :(ضحك) ههه لا.. وانا نقدر... يله دغيا\n\nمشات هي تلبس عليها.. وخرج هو من بيتها وسد الباب من موراه.. يله فات شوية وهي تفتح باب بيت بيسان لي لاصق على بيت تالا.. وجات عينيهم فبعضهم.. ما كانتش جالسة معاهم.. بقى واقف كيشوف فيها بحدة.. وهي بدات كتقطرهم فصمت.. وتشوف فيه بترجي.. كتقولو سمحلي غاااا بعينيها.. وهو. جامد وواقف فبلاصتو... حتا نطقات\n\nبيسان :اتمشي بلا ما تقولي بسلامة.. وبلا ما تسامح معايا؟؟؟\n\nبراء :(الصمت.. شاف فيها هاز راسو.. وعاقد حجبانو) \n\nبيسان :(قربات منو) عافاك اخاي.. سمحلي اههئ اههئ والله حتا ندمت.. عافاك.. \n\nشاف فيها مطولا.. وقلب وجهو خدا نفس طويل... مسح على وجهو.. ودار شاف فيها.. كانت كتبكي.. ماشي شي حاجة غريبة عليها.. ولفات لبكى.. \n\nبراء :(بحسرة) ماشي ديالك ابيسان.. ما تربيناش هاكة.. ما تربيناش على التخرويض\n\nبيسان :عارفة والله حتا عارفة اههئ اههئ.. غلطت.. غدرت ثيقتك وثقة تالا والثقة ديال شحال من واحد فيا... فكرت غاااا حدا رجلي وما شفتش بعيد اههئ اههئ ضربت حساب وخرج حساب.. وهو الصراحة انا لي كنت كنضحك على راسي وكندرق الشمس بالغربال انهنههئ اههئ بلحق والله حتا ندمت.. عافاك سمحلي\n\nبراء :(تنهد) صافي سكتي.. لي فات مات\n\nبيسان :يعني سمحتيلي اههئ اهء اهء قول اه عافاك\n\nما كانش قادر فهاد اللحظة يردها.. حاس براسو مرتاح وباااغي يزيد يرتاح... باغي يمشي وهو بالو هاني من جهة كلشي.. زيد عليها أنه فرحان.. وباغي فرحتو تكمل... ولي ما ينكرش بلي هاد الفرحة داك الزواج هو لي عندو دور كبير فيها..\n\nبراء :(مسح على راسها) الله يسامح\n\nتلاحت عليه عنقاتو.. وبادلها العناق كيطبطب على ظهرها.. \n\nبيسان :شكرا اخاي اههئ اههئ شكرا حيث سمحتيلي\n\nبراء :دابا غا سكتي.. صافي\n\nبيسان :اههئ اههئ انهنههئ \n\nبراء :(بعدها عليه وشاف فيها) صافي نساي.. وقع لي وقع.. وحنا ولاد اليوم.. (ضرب على خدها بشوية وتبسم) يله سيري غسلي وجهك وهبطي.. انا شوية وانمشي\n\nحركات راسها بالايجاب.. وهو تنهد وبعد عطاها بالظهر.. وبقى متبعاه بعينيها حتا هبط ودخلات لبيتها تغسل وجهها.. \n\n🍃🍃🍃🍃\n\nنزلات من بعد ما بدلات عليها السوميج بالزربة.. قادات حالتها وهبطات كتجري.. لقاتهم واقفين كيسلمو عليه.. وكيودعوه بالاحضان.. وكاين لي نزلو دموعو.. وهو كيحاول يسكتهم.. حتا حد ما ساخي بيه.. نزلات بخطوات بطيئة وقفات معاهم كتشوف فيه حابسة راسها ما تبكيش حتا هي... كان كيسلم على زينب فديك اللحظة... حاول ما امكن يصفي خاطرو.. واخة مزال ما قاد يطلق راسو.. سلم عليهم كلهم.. ودار كيقلب عليها بعينيه واش نزلات.. حتا جات عينو فعينيها وهي واقفة فواحد القنت.. تبسمات فوجهو بحزن.. وبادلها ابتسامة.. تنهد.. وقرب عندها.. وهي تكهربات فبلاصتها.. وكتشوف فيهم.. \n\nبراء :ونتي ما اتسلميش عليا؟؟؟\n\nشافت فيه وفيهم مفافية.. وقربات عندو حشمانة.. وقفات قدامو.. ومداتلو يديها.. \n\nتالاسين :طريق السلامة\n\nشاف فيديها.. وتبسم.. مد يدو كيضحك بسخرية.. وكيشوف فعينيها وهي كدور فيهم.. وبزز باش كتهزهم فيه.. شاف فيها مطولا.. وضحك.. وجرها عندو عنقها.. \n\nبراء :اجي لهنا اجي ههه\n\nمركات فبلاصتها.. ما عرفات باش تبلات حتا لقات راسها على صدرو ويديها كدوز على راسها.. شم ريحتها وطول فيها حتا تنهد.. وهي عاااااد ما زيراتها البكية.. خدات نفس استنشقات فيه ريحتو بلا ما تعيق.. ونطقات بهمس حدا وذنيه.. بينها وبينو.. \n\nتالاسين :حتا انا\n\nغمض عينيه.. وتبسم.. كان باغي يبوسها فهاد اللحظة.. يعنقها ويزير عليييها حتا توجع... يهزها ويهرب بيها.. ولكن ضبط راسو بزز قدامهم.. وبصعوبة بعدها عليه وشاف فيها بابتسامة.. مخبعة موراها حنين لي بدا يتكون من دابا... \n\nبراء :تهلاي فراسك\n\nحركات راسها بالايجاب.. والتزمات الصمت.. وغي عينيها لي كيهضرو.. تنهد وقلب وجهو وشاف فباه.. عارف الا ما بركش على راسو.. ما ايقدرش يخرج.. \n\nبراء :مشينا!! \n\nرؤيا :(شافت ففراس) اتمشي معاه!! \n\nفراس:من تما للخدمة.. \n\nرؤيا :(بأسى) اه مزيان.. \n\nخرج بحالو.. وهو كيسمع الدعوات موراه.. كلشي كيدعي معاه ويوصي فيه.. وهو غي كيحرك راسو ويتبسم.. وتابعينو حتا خرج غادي موجه للسيارة هو وباه.. شاف فيها لآخر مرة واقفة مخبعة مور الباب وغير شوية لي كيبان منها.. ودموعها مخبعاهم وسط عينيها.. ضرو خاطرو.. ورجع قلب وجهو ما بغاش يزيد يشوف فيها.. وطلع بحالو.. وكسيراو بالطوموبيل..\n\nكان مع باه.. وبالو معاها.. فرحان.. وفنفس الوقت هاز الهم وكيفكر.. وسرحاااان فااسرجم.. حتا حس بضربة ففخضو.. \n\nفراس :فاش كتخمم؟؟\n\nبراء هاااا.. ههه والو \n\nفراس :عليا انا!؟ \n\nبراء :ما ديرش فبالك.. اححم الواليد.. \n\nفراس :غا هضر\n\nبراء :خلي داكشي كما هو.. ما دير والو حتا نرجع\n\nفراس :شنو داكشي.. علاش كتهضر\n\nبراء :قضية الطلاق\n\nفراس :(طلع حاجبو) اهاااااه.. وعلاش زعما\n\nبراء :(حك شعرو) نجيك من لخر.. ما بقيناش باغيين الطلاق \n\nفراس:شكون نتوما \n\nبراء :الواليد.. بلا تمرگين\n\nفراس :ههههه اصلا كنت عااايق بلي غاااا كنحرق راسي.. هي القلب حن! \n\nبراء :(تنهد براحة) وييييييه.. واخيرا\n\nفراس :ولكن داك الزواج راه ما دايزش.. واخة يبقى لاكط.. \n\nبراء :وا حتا نرجع ونشوفو شنو نديرو.. نتا غا ما دير والو.. ويتسمى علينا طلاق\n\n🍃🍃🍃🍃\n\nطلعات لبيتها وهي كتفكر.. صافي مشى.. مشى وخدا قلبها معاه.. سييييير فوقاش تشوفو ثاني.. شحاال قدها تصبر وهي من دابا توحشاتو... خلا عليها فراغ كبير.. بدات كتحس بيه من دابا.. تلاحت على بلاصتها متكية كتشوف فالسقف ورجليها كيلعبو فالأرض.. كتحسب الثواني.. والدقائق.. والساعات.. ولي بشوية بشوية رجعو أيام.. يوم مور يوم...وحتا حاجة ما كتبدل.. من غير الشوق لي كيكبر فداخلها نهار على خوه.. نهارها كيدوز روتيني.. رجعات لخدمتها... لصفحتها.. ولعائلتها.. ولي يوم بيوم كانت كتسترجع علاقتها بيهم كما قبل بشوية بشوية... وعلاقتها ببيسان لي كانت كتحسن ولكن بوتيرة بطيئة...\n\nاليوم ومن بعد إصرار ديال بيسان.. وافقات تخرج معاها.. لبسات عليها.. قادات حالتها.. وخرجات عندها.. لقاتها واجدة.. بيسان دايرة جهدها ترجع علاقتها بيها كما قبل.. وهي كتحاااول انها بصح تنسى لي فات وتبدا معاها صفحة جديدة... خرجو قاصدين المحلات كيشريو حوايج جديدة.. من مول لمول.. ومن محل لمحل.. وكيضحكو وكيحاولو يفوجو وينساو الهم... حتا وقفات تالاسين عند محل دبيع معدات التصوير.. سرحات فديك لافيترين.. ما كانش بالها مع شنو فيها... كان بالهااا غاااا معاه.. كتفكرو فين ما مشات.. حتا سمعات بيسان لي نطقات... \n\nبيسان :توحشتيه! \n\nتالاسين :(بدون شعور ساهية) بزاااااااف!!! \n\nبيسان :(حابسة الضحكة) قداش كتبغيه\n\nتالاسين :(تنهدات) ما تخاي... \n\nقطعات الكلمة وسط فمها.. ودارت عندها مخرجة عينيها... وهي تفركع عليها بالضحك... \n\nبيسان :مشييييتي كفتة هههه طحتي طيحة خايبة الملعوقة هههههه قالتلك بزاااااااف ههههه\n\nزادت بحالها كتخلف بالزربة وعاقداهم.. وبيسان موراها كضحك.. \n\nتالاسين :تهجريه الكلبة\n\nبيسان :وراه ضحكتيني.. كون تسمعي راسك كيفاش هضرتي اتفهميني هههههههه \n\nتالاسين :صافي بدلي سيجي\n\nبيسان :(شدات فدراعها) علاش نبدلوه.. بالعكس.. عاودلي\n\nتالاسين :فرقني عليك بركة من داك الطنز ديالك\n\nبيسان :والله ما كنطنز انا... \n\nقطعات الهضرة... وشافت قدامها متفاجئة... وبالزربة عبسات.. وزفرات بغضب.. وشدات فتالا كتجرها... \n\nبيسان :يله فحالنا\n\nتالاسين :شعندك!!!! \n\nبيسان :(بعصبية كتجر فيها) قلتلك يله فحالنا\n\nما فهمات والو علاش جاراها... دارت تشوفها فين شافت... وهو تلقاه موراهم... تابعهم باغي يلحقهم قبل ما يخرجو... تبهضات فيه.. وبقات غا كتشوف... شحاااااال بينها وبينو ما شافتو... دارت شافت فيها وتبعاتها.. حتا كيوقف قاطع عليهم الطريق... \n\nسعد :فين اتهربي عاود؟\n\nشافت فيه مخننننزرة... وقلبات الطريق ولكن جا قدامها مرة أخرى... وتالا غاااا كتشوف.. هما كيجيو من هنا.. هو كيتعرضلهم من هنا... حتا عصبها\n\nبيسان :زول من قدامي\n\nسعد :لا... حتا نهضر معاكم؟ \n\nبيسان :معانا!!! شكون حنا\n\nسعد:نتي.. وتالاسين.. ضروري خاصني نهضر معاها حتا هي.. \n\nتالاسين :ااا... \n\nبيسان :(قاطعاتها) ها هي الا بغات تهضر معاك.. انا بعدا ما بيني وبينك والو باش تهضرني\n\nسعد:(شدها من يديها وزير عليها) نتي ما اتجيش بالخاطر.. تالاسين.. تقدري تعطيني من وقتك شوية... خاصنا ضروري نهضرو اولا!!! \n\nتالاسين :(تلفات) اااا.. انا... انا ما عرفت.. \n\nسعد :عافاك... غير 5 دقائق.. \n\nبيسان :رخي مني الزمر... طلق يدي... تفوووو رخيني واش ما كتفهمشي\n\nسعد :(ما داهاش فيها وكمل هضرة مع تالا) شوفي.. حنا وقع بيناتنا مشكيل.. وما يمكنش نخليوه.. خاصنا نوضحو شي حوايج\n\nتالاسين :ولكن راه.. \n\nبيسان :الا بغيتي تبقى بقى.. انا انمشي فحالي حتا تلحق عليا... وا رخي الزبل رخي يدي قصحتيني\n\nسعد :(بحدة) ما تعايريش وما تغوتيش... راه انعوج فيك شي ضلعة\n\nبيسان :الا سميتك راجل عملها\n\nتالاسين :سعد... عافاك.. بدل الساعة\n\nبيسان :يفرقنا عليه فخطرة شمن يبدل الساعة .. غبر عليا قمقومك انا مزاوكة\n\nسعد :غاااا كضيعي الحجرة.. ما مفاكش معاك هاد نهار حتا نهضرو.. ونتفاهمو على داك لبلوك\n\nبيسان :غا ترخي مني ولا انحط صبعي فوذني ونجمع عليك عباد الله هنا\n\nيتبع ..."
  },
  {
    "id": "17",
    "title": "إرحموني الجزء 18",
    "desc": " تالاسين :اواعدي على تغوت.. باغة تشوهنا.. شو سعد رخيها نمشيو.. خليها لنهار اخور عافاك \n\nسعد:وا لا... انهضرو دابا\n\nبيسان :ما اترخيشي؟؟؟\n\nسعد :(بتحدي) لا.. \n\nطاحت على اليد لي شادها بها بعضة.. كتبرك وتزيييييد تبرك... وكتعصصصر حتا رجعات حمراااء... وهو مزير على فمو مقصح وكيحاول يبعدها راسها وهي واااالو يبسات يبسة وحدة.. \n\nسعد:طلقي المسعورة طلقي.. احححح \n\nبيسان :اعععععععع.. \n\nطلقات منو كتنهج وعينيها خارجين فيه.. وكلها كتغزل... وذاتها كترجف بالاعصاب... وهو شاد فيدو.. ومزال ما طلق منها... \n\nتالاسين :اواعدي.. الدم!!!! سيلتيلو الدم الملعووووقة\n\nبيسان :(كتغوت) وا رخي مني المرض.. رخي رخي رخي... ما بغيتشي نهضر معاك.. ولا نشوفك.. ولا نسمعك.. ولا طوف بساحتي فمرة.. بعععععد مني.. \n\nسعد :(زفر بغضب وشاف فيها) مالنا ما نخافوش... ياك لباس.. جالسة كتغوتي وترطاي عليا من الصباح شكااااين... غااااااا نتي لي كتعرفي تغوتي... (طلقها من يديها بالزعفة) هانتي... ها حنا طلقناك... سيري ولا جلسي... تبرهيش دوالو\n\nبيسان :ما كاينشي شي برهوش قدك.. نتينا لي شني كتحسب فراسك.. وبشمن حق توقف فطريقي اااصلا ولا تشبر فيا... هااااا.. بشمن حق.. كتعرفني؟؟؟ انا بعدا ما كنعرفكشي\n\nتالاسين :اواعدي سكتو.. فضحتونا.. كلشي كيشوف فينا\n\nما جاوبوهاش.. وكملو غواتهم.. واقفين مجابهين وكيتغاوتو.. وبزوجهم معصبين.. وتالا وشطهم كتسكت وتويل.. وحد ما جايبلها خبار... \n\nسعد :(بسخرية) الا كنتي نتي نسيتيني.. انا عاقل عليك ونتي مزالة كتمشاي بتسرويلة\n\nبيسان :مشي عاودااااالوووم.. عقل ولا نسا ولا دبر محااااينك.. مهم اناااا.. خطيني عليك.. تشوفني فشي قنت قلب الطريق\n\nسعد :دابا نتي شنو حاسبة فراسك.. من شحااال وانا صابرلك.. وكنقول راها مقهووورة وما نزيييبدش عليها.. ماشي مشكيل.. كتبقى بنت وكلشي دااار عليها.. ما نزيدش عليها انا... ولكن نتي غاااااا ديال لي يخشيك فشي حيط ويتهنى.. دايراها قدها قد راااااسك.. وزايدها بالجبوه ولغوات... كون كنت فبلاصتك ما نعاودش نهز صوتي\n\nبيسان :ايوا بعد من طريقي ما نهز عليك صوتي ما تهز عليا حلوووقك... كتقلب عليا جبرتيني... السماحة وطلباناها.. بغيتي نركعلك؟؟؟؟\n\nسعد :ركعي للي خلقك... نتي بلاااا عقل.. وانا داير فيك عقلي... قلنا كما كانت.. بحال ختك الصغيرة.. تربينا وكبرنا وما دوزناش قليل بزوج... ما نجيوش ونمسحو كلشي دقة... ساعة نتي... غا ديال لي يدوز فيك ويتهنى\n\nبيسان :(عصبها) غاااااا مسح انا من عندي.. واش ما عندك نفس ولا شني.. كنقولك بعد مني ونتينا عاد ما كتزيد تلصق\n\nسعد: عرفتي.. والله حتا تستاهلي.. تستاهلي اي حاجة وقعاتلك ولا اتوقعلك.. انا بقيتي فيا.. بلحق دابا..\n\nطلعها وهبطها بنظرة بحال الا ما حاملهاش... زااااااد عصبها كثر وكثر.. وقلب وجهو شاف فتالا لي مصدووووومة..وكيهضر وهو معبس.. حيث عصباتو..\n\nسعد :تالاسين.. كنت باغي غا نقولك سمحيلي... غلطت فحقك.. وخرجت فيك العيب.. ولكن كانت ساعة غضب.. وما كنتش عارف راسي شكندير... ولكن فلخر نتي صدقتي ما عليك والو... (قلب وجهو شاف فبيسان بغضب) التخرويض صدق جاي من جهة وحداا خرا... بنادم كيضربك فظهرك.. ويضحك فوجهك.. ويزيد يدفع جبهة من الفوق\n\nبيسان :(هزات صبعها وغوتات) شووووو زدتي فيه والل...\n\nسعد :هبطي داك الصبع... وسدي داك الفم.. حد ما قالك هضري ولا هضرك\n\nشافت فيه كتبخ الدخان... وتغزز فسنانها بغضب.. وهو غااااا ما كيزيد يحرق فيها.. وبقات تالا بيناتهم ما عارفة شمن طرف تشد...\n\nسعد :انا غلطت فحقك.. وظلمتك... الزواج ما كتابلناش... ولكن كنتمنى ما نقطعوش حتا العلاقة لي كانت بيناتنا.. حنا خوت وانبقاو خوت اولا؟؟؟؟\n\nشافو فيه بزوج... تالا تالفة... ما عرفات تهضر ولا تسكت.. هو كيهضر ومعصب... وبيسان كتشوف فيه ما كرهاتش تقجو وكتزفر... وتنهج.. وهي بيناتهم مفافية...\n\nبيسان :(زفرات) تالا.. انا ماشة.. فاش تسالي لحقني\n\nسعد:من الصباح ونتي طلقلي يدي نمشي بحالي فاش طلقناها لصقتي... بغيتي تمشي هااااا طريق.. وخلي عليك البنت كنهضر معاها.. حتا نساليو على خاطرنا\n\nزفرات بغضب... وفنفس الوقت ما رضاتش.. شافت فيه مطولا.. وقلبات الطريق غادة بحالها.. \n\nتالاسين :بيسان صبر.. تسنا.. (دارت عندو كتهضر بالزربة) سعد انا ما معصباشي منك.. الله يسامح كلنا كنغلطو.. وحسب بحال الا ما وقع والو.. \n\nسعد :فرحتيني...شكرا بزاف.. حنا صحاب وخوت ياك\n\nتالاسين :اه ضروري.. ودابا سمحلي خاصني نلحقها\n\nسعد :(دار شاف فبيسان) سيري..عندك تمشي يطرطق فيها شي عرق... مريضة\n\nتالاسين :بفففففف بسلامة.. \n\nلحقات عليها كتجري... وهي كتخلف عشرة دالخلفات فخلفة وحدة.. وكتعيط وتعاود وهي ولا كتجاوبها.. وهازة شي صيكان فيديها ديال داكشي لي شراو.. حتا سخفات عاد لحقاتها... \n\nتالاسين :الزمر.. وقف شعندك.. سخفتيني\n\nبيسان :عصبني يعطيه مصيبة.. يعطيه دقة.. يعطيه ل... \n\nتالاسين :ششش... صافي سكتي.. بركة \n\nبيسان :(شافت فيها)بقى فيك!!!.. كون غا بقيتي علاش لحقتيني..\n\nتالاسين :(خنزرات فيها) بلا هاد الزعتر ديالك دابا \n\nبيسان :كنهضر من نيتي\n\nتالاسين :صافي قال لي قالو.. وسالينا.. \n\nبيسان :وا السيد كان باغي يجلس يهضر معاك.. كون جلستي\n\nتالاسين :بييييييييسان.. زدتي فيه\n\nبيسان :علاش؟؟؟\n\nتالاسين :علاش كتمعني؟؟؟ السيد كيهضر عاااادي.. باغي غير يطلب السماحة.. وكيقولي نبقاو خوووت.. ونتينا باغة تفهمها عوجة!!!! وزايدون هو كان باغي يهضر معاك.. ما شفتيهشي كيفاش عمل عليك فلول.. نتينا لي بقيتي كتغوت.. \n\nبيسان: وشني كنتي باغاني ندرعو؟؟؟ وزايدون ما كذبتشي عليك.. ياك السيد كيبغيك.. ودابا عرف بلي ما تزوجتيشي بخاطرك... بحال والو يبغي يرجع.. عطيه فرصة.. شني فيها\n\nتالاسين :(غوتات معصبة) صااااااافي... زدتي فيه... وزدتي فيه بزاااااااف.. احترامي راسك... سعد... صفحة وتطوات فحياتي... وانا صفحة وتطوااااات فحياتو... حنا نسينا لي فاااات.. لا انا لا هو لا براء... نسييينا وسامحنا وزدنا للقدام... حيث حنا ولاد ليوم... ولكن نتيينا.. مزااااالة عايشة فلباااارح.. مزالة ما باغة تنسى.. وما عوالاشي تنسى.. وااااااخر مرة تعاود تقولي هااااد لهضرة... اخر مرة... وخاصك تعرف.. بلي لا انا كنفكر فيه ولا هو.. صافي... سالينا.. \n\nبيسان :هضر على رااسك.. باش عرفتيييه سالا.. حكم غير على راسك بوحدك ما تحكم على حد\n\nتالاسين :(ساطت معصبة) على ما قال.. حتا هو سالا.. وعلى ما بالي حتا انا.. بصصصح نسى.. والا شفتي نتينا شي حاجة اااااخرا شغلك هاداك... ومن دابا لفوق فكر فاش ما بغيتي.. وكيف ما بغيتي.. حنا نسينا ونتينا ما بغيتي تخلينا نساو.. وهاد المرة عرف شكتخرج على دقمك حسن ليك.. ما تشوفينشي ساكتة تزيد فيه.. وراني كنظراف حتاااا نعيا.. ونهار كنخياب كنخياب فدقة.. ونهار انقصح قلبي من جهتك.. عمري نسمحلك.. خليني كنحاول نسى لي فات.. وكنحاول نبدا معاك صفحة جديدة.. حيث نهار انكعا بالمعقول... انقطع لكتاب فمرة..\n\nزفرات بغضب.. ودازت غادة كتسوط.. ومخنزرة ولقرووودة لاعبين فوق راسها... وخلاتها هي واقفة معببببسة وغطططرطق.. ساطت.. وتبعاتها حتا هي.. كل وحدة فيهم فين قالبة وجهها.. وحتا وحدة ما هضرات.. ركبو فالاوطو بصمت.. ورجعو بحالهم للدار... وطووووول الطريق ما كتسمع غا الزفير.. كل واحد فين كتسوط فقنت.. حتا وصلو.. ونزلات كل وحدة فيهم.. ونييييشان لبيتهم.. ما حاملين يهضرو مع حد...\n\nجلسات فبيتها.. كتفكر فلي وقع.. وكيفاش كانت كتغوت... وكيفاش هضرات مع ختها.. خلات راسها حتا تهدنات شوية.. وعرفات راسها غلطات فحقها.. وهزات راسها وخرجات عندها.. \n\nدقات عليها فالبيت.. ودفعات الباب ودخلات.. لقاتها جالسة كتبقشش فبيسي طالعة هابطة.. غا شافتها وهي تقلب وجهها معبسة.. تنهدات وسدات الباب ودخلات جلسات قبالتها.. \n\nبيسان :قيستي لحوايج لي شريتي.. كي جاوك ؟\n\nتالاسين :الصمت\n\nبيسان :ايجيوك مزيونين.. خصوصي ديك اللبسة لي اختاريتلك انا هههه\n\nهزات عينيها شافت فيها مخنزرة... ميقات فيها.. زعما من نيتك.. ورجعات هبطات عينيها كتشوف فالبيسي... \n\nبيسان :بففففف... وا صافي سمحلي.. والله كنت معصبة ما كنعرفشي شني كنقول.. \n\nتالاسين :الصمت \n\nبيسان :تالا.. ختي.. عافاك.. عارفة راسي خورتها معاك فالهضرة.. بلحق راك عارفاني.. فاش كنتعصب كنبقى غااااا نركع.. ما تديشي عليا... (بغضب) كلشي بسباب داك لبغل.. هو لي عصبني... حيوان لصقة كيف عامل.. \n\nتالاسين :الصمت \n\nبيسان :تالا.. ما اتهضرشي\n\nتالاسين :الصمت \n\nبيسان :وا حشومة عليك والله.. هضر وما تخلينيشي هايدا.. حرام عليك... عافاك سمحلي.. ما نعاودشي\n\nهزات عينيها فيها.. وسدات لبيسي.. وتقابلات معاها بجدية... \n\nتالاسين :سمعيني.. انهضر معاك هضرة ما انعوداشي.. وعقل عليها مزياااااان نهار اخور ما نبغيشي نعاودها.. سعد.. صافي.. ما بقى بيناتنا انا ويااااه وووواااالو.. ووواالو فهمتيها.. الا بقاا شي حاجة راها غير معزة وعشرة.. وصااافي.. لا أقل ولا أكثر...لا حب ولا إعجاب ولا زواج ولا هادشي كاااااامل... مستحيل.. فهمتيها مستحيل نرجعو نفكرو فيه لا انا لا هو... اصلا من لول ما كانتشي شي حاجة اسمها حب بيناتنا... حيث لي كيبغي ما كينساشي فيوماين.. سمعتيني.. \n\nقلبات وجهها كتلعب فالبيسي ديالها.. وسكتات.. شافت فيها بيسان مطولا.. وتنهدات.. وناضت جلسات حداها.. \n\nبيسان :صافي فهمت.. غا كنت معصبة وما عرفتشي شني كنقول..(حطات يديها على كتفها) شني سمحتيلي؟. \n\nهزات عينيها فيها.. عاقدة حجبانها.. ورجعات قلبات وجهها.. هزات لبيسي ديالها وناضت من حداها.. \n\nتالاسين :عافاك خليني بوحدي هاد الساعة.. ما عندي گانة دالهضرة.. ولي عندي قلتو\n\nبيسان :حشومة عليك.. عافاك سمحيلي\n\nتالاسين :(ضحكات بسخرية) نتينا ديما عملها قدها قد راسك.. واجي قول سمحولي.. كتجيك ساهلة ياك.. \n\nبيسان :الصمت\n\nتالاسين :هاد المرة تعلمي توزني هضرتك.. وتفكري شحاااال عاد تهضري ولا ديري شي حاجة.. ماشي كلشي كيتنسى دغيا\n\nبيسان :نتينا عمرك اتسمحلي على داكشي لي عملت ياك\n\nتالاسين :انا سمحت اه.. ولكن ما نسيتشي.. وخاصك تعرف بلي المشكيل من لول بدا من عندك.. كون هضرتي فلول وخرجتي لي فقلبك... ما طيحشي فهادشي كامل.. ولكن نتينا غلطتي ومزالة كتغلط ومزالة زايدة فيه.. الهضرة لي قلتي هاد نهار.. مشي لبيتك.. وجلس مع راسك.. ووزنها مزيااااااان.. \n\nبيسان :شو غي.. \n\nتالاسين :(قاطعاتها) عافاك.. سدي الباب معاك ونتينا. خارجة\n\nحنات عينيها كتشوف فلبيسي ديالها.. وهاد المرة ما رجعاتش شافت فيها.. وحتا هي شافت حتا عيات.. وناضت خرجات بحالها.. وكلامها وكلام تالا داير فعقلها.. وهي عارفة بلي روناتها فالهضرة بصح... جلسات فوق ناموسيتها.. وسرحات فبالها.. وفجأة تنفضات كتسوط بعصبية... \n\nبيسان :ديييما نتينا السباب.. الله يعطيك غبارة من حياتي.. رونتيها ومزالة كترونها.. \n\nوجلسات كتاكل فجنابها بالفقصة.. وهي ما حملاش راسها.. وما حملاش الهضرة لي خرجات على فمها.. \n\n🍃🍃🍃🍃🍃\n\nدازت الايام.. تنسى فيها لي تنسى.. وبقى فيها لي بقى.. ايام كتمشي وكتجي.. تبدل فيها لي تبدل.. وتزاد فيها لي تزاد.. عاشت دوك الأيام عاديين.. رجعات داخلة سوق راسها كثر.. ورجعات حدودية كثر.. حيث واخة سمحات.. صعيب باش تنسى.. ولي فات عمرو ما كيموت.. لي فات كيبقى معانا.. حتا كنموتو حنا..\n\nكانت مرتاحة البال.. ولكن ناقصاها الفرحة.. الفرحة لي ما اتكمل.. غير برجوعو.. وما اترجع فيها الروح.. غير فاش تشوفو.. فين ما مشات.. بالها وتفكيرها ديما غادي ليه.. خدا قلبها وخدا عقلها.. وخلاها هااايمة فأحلامها وكتسنى نهار يرجع.. كل ليلة تجبد تيليفونها تفرج فتصاورو.. وتفكر ذكرياتهم.. فكلام قالولها.. فتبسيمة تبسمها فوجهها.. فلمسة خلات اثرها فقلبها.. فليالي نعساتهم حداه الراس فالراس.. فضحكات شركوها.. وفهموم قسموها.. \n\nاليوم وكالعادة.. كتنوض.. كتقاد حالتها.. كتلبس عليها.. كتهز قطتها.. تهبط تفطر معاهم.. وتدخل لكوزينتها.. تخدم خدمتها.. توصل لي كوموند.. مرةة تخرج مع بيسان.. مرة تجلس مع العائلة مجموعين.. مرة ها هي كتقشب مع جهاد وجواد.. وهي غادة وكتحسب فالأيام.. وهاد اليوم عاود نفس الشيء..\n\nمن بعد ما فطرات.. توجهات لكوزينتها.. غطساااات فالخدمة باش تلاها.. كتمشي وتجي.. وتحط وتهز.. ودندن.. الجو بدا كيبرد.. والخريف دخل..السماء كانت مغيمة.. والهواء بااااارد كيلعب بالشجر.. لابسة سروال دجين كحل.. وكبوط كحل قصير سخون.. وطابلية طبعا.. مينوشة كدور بين رجليها.. حتا لواحد اللحظة ما بقاتش بانتلها..\n\nسمعات صوت نباح جاي من برا.. قوصات حجبانها باستغراب.. حطات داكشي من يديها.. وتقدمات جيهة الباب.. هزات الريدو كطل.. وهي تصدم.. كان امينو لي كيلعب ويجري ومينوشة كتلعب معاه.. بيناتهم كرة وكيدابزو عليها.. وهو كينبح وقالب الجردة بصوتو..\n\nشهقات شهقة وحدة.. وقلبها فلبلاصة بدا كيزدح.. حسات بالدم بدا كيتحرك فيها بسرعة.. المعدة ديالها تقلبات..وشداتها الدوخة.. تلفات فبلاصتها.. اكيد رجع.. ما فيهاش الشك... حطات يديها على فمها كضحك.. وقلبات الدورة داخلة كتجري تقلب عليه.. متلهفة تشوفو.. غير دخلات.. وهي توقف فبلاصتها جامدة.. ذاتها كترجف.. قلبها كيززززززدح.. رجليها كيلعبو بيها وهي واقفة.. ريقها نشف.. ولكن فرحانة... قلبها ايسكت بالفرحة.. طلعاتو من رجليه حتا لراسو.. بروطكان كحل.. سروال دجين.. وكبوط دلقطن كول v فالزيتي.. لحيتو عاود زادت كبرات.. وشعرو حتا هو.. زاد صحاح.. وزاد زيان.. هو كيشوف فيها... وهي كتشوف فيه.. وراسم ابتسامة على وجهو..\n\nمن بعد ايام وهي كتسناه.. ها هو رجع.. وها هو قدامها.. بيناتهم اربعة دالخطوات بلحساب.. غرغرو عينيها.. وما قداتش تحرك.. حيث غفلهم.. كانت كتوقع يعلمهم قبل.. ولكن ما دارهاش.. زاد ضحك.. وفتح دراعو ليها.. \n\nبراء :باينة ما توحشتينيش!!!\n\nبقات واقفة.. عينيها كيبكيو.. وفمها كيضحك.. وقلبها كيفرفر.. ورجليها جمدو.. كطرطق فصباع يديها لي عراقو باصبع الابهام.. حاسة بإحساس غريب.. زوين اه.. ولكن غريب.. حسات بحال الا عمرها شافتو.. جاتها رهبة وحشمة منو.. يمكن عمرها حساتها قدامو قبل.. لدرجة ما عرفات ما دير ولا شنو تنطق.. بغات تجري وترمي راسها وتعنقو.. ولكن ما قداتش.. \n\nتالاسين :ججج.. جي.. (سرطات ريقها) جيتي؟\n\nشاف فيها مقوص حجبانو بنظرة استغراب.. وفنفس الوقت كيضحك.. وهبط دراعو لي كان فاتحهم.. \n\nبراء :يمكن ما كانش خاصني نجي!! \n\nتالاسين :الصمت \n\nقرب بخطوات بطيئة جيهتها وهو كيتبسم.. خطوة.. زوج.. ثلاثة.. حتا وقف قرييب ليها.. بيناتهم خلفة.. \n\nبراء :شنو!! نرجع!! \n\nتالاسين :(حركات راسها بلا) \n\nحط يدو على راسها وهبطها حتا وصل لأطراف شعرها وطلق منو.. وشاف فعينيها.. ودموعها لي سايلين.. وشفايفها لي كيرجفو.. \n\nبراء :لا بانلي يمكن خاصني نرجع\n\nدار زعما خارج.. وقبل ما يدور.. شداتو من دراعو.. دار شاف فيها كيضحك.. وفتح يدو.. \n\nبراء :اجي عندي لهنا اجي هههه\n\nجرها عندو خشاها فيه.. دور يدو على خصرها.. وزيرها عندو حتا هزها من الارض.. وخشى راسو فعنقها.. شم ريحتها بنفس طوييييل ما سخاش يقطعو.. وتنهد من موراه.. \n\nبراء :اخخخخخخ.. توحشتك.. توحشتك بزاف\n\nحط يدو على راسها كيمررها على شعرها.. وحس بيديها زيرو على كتافو.. ونفسها كضرب فعنقو.. وهي مزالة كدمع.. كيزيرها بقوة حتا كيسمع صوت أنينها وعاد كيرخف عليها.. وكل مرة كيستنشق ريحتها وهو دافن راسو فعنقها حتا كيتعمر صدرو بالهواء.. حس بيها حتا هي كتزير عليه.. وكتزيد تخشى فيه.. كان عناق حار.. ما سخاتش بيه.. وهو ما سخاش يطلقها.. وخداااا وقت شحال عاد بعدها عليه.. وشد وجهها بين كفوفو.. واصابع الإبهام كتحرك على خدودها وكداعبهم.. وكيمسح دموعها.. \n\nبراء :ضعافيتي.. مالك\n\nتالاسين :(تبسمات) والو.. نتينا مزيان \n\nبراء :(حط شفايفو على جبهتها وقبلها ونطق) دابا مزيان.. علاش كتبكي؟! \n\nتالاسين :(ضحكات كتمسح دموعها) ما نعرف ههه\n\nبراء :(سكت كأنه عارف الجواب وتبسم) توحشتك وما تصوريش شحال.. ونتي!! \n\nتالاسين :شعندي انا؟! \n\nبراء :ما توحشتينيش ههه\n\nتالاسين :(سكتات كدور فعينيها) فوقاش رجعتي \n\nبراء :(ضحك) ههه فهمت.. يعني ما اتجاوبيش.. ما اتقوليش اه توحشتك وبزاف.. وكنت كنتسنا غا فوقاش نشوفك.. ياك\n\nتالاسين :اححم.. سقسيتك.. فوقاش جيتي\n\nبراء :اوك على خاطرك ههه.. (هزلها الشعر على عنقها رجعو على ظهرها) رجعت هادي يوماين.. \n\nتالاسين :نعااااام!!! يوماين\n\nبراء :اممم.. كنت فداري.. جيت عيان قلت نرتاح شوية.. ونيت جات معايا ديك خيتنا.. وما جاتش نسمح فيها\n\nتالاسين :كضحك ياك!!! \n\nبراء :لا علاش انضحك!!! \n\nتالاسين :(بحدة) قول كضحك\n\nبراء :علاش مالك...!!!\n\nتالاسين :(دفعاتو عليها بعصبية) مشي.. رجع.. يله.. رجع عندها.. رجع لدارك.. \n\nبراء :ههه.. مالك.. شنو وقعلك\n\nتالاسين :(زفرات بغضب وضرباتو لصدرو) يوووووماين.. يوماين باش جيتي.. وجالس وما تقولاشي... حشومة عليك اههئ اههئ انا هنايا كنتسنا فيك وكنقول غاااا فوقاش يرجع.. ونتينا جالس مكيف فدارك .. (ضرباتو لصدرو) مشي بحالك مشي اههئ اههئ بدلتيني بيها ياك... انا عرفتك.. غذار.. مشي بحالك.. \n\nشدلها يديها كيضحك.. وهي كتعفرت معاه.. حتا زيرها من الكوعين ديالها وقابلها معاه.. \n\nبراء :غا كنضحك الغشيمة هههه راه من الطيارة لعندك.. ماشي نيشان لعندك حيث سلمت على مالين الدار.. مي هادي يله 10 دقائق باش وصلت\n\nتالاسين :كتكذب.. غير كتفلا عليا\n\nبراء :والله ما كنكذب.. غا قشبنا معاك شوية وصافي ههههههه \n\nتالاسين :هاد الضحك الباسل.. شي نهار انهجرولك\n\nبراء :(ابتسامة جانبية) دابا خلينا من هادشي.. وجاوبيني.. كنتي كتسنايني غا فوقاش نرجع.. ياك.. يعني توحشتيني!!! \n\nشافت فيه مطولا ساكتة.. وهو مصغر فيها عينيه.. حتا تبسمات ورمات راسها فحضنو معنقاه وزيرات عليه.. \n\nتالاسين :على سلامتك\n\nبعدها عليه.. ورجع شد وجهها كيبوس فيه.. كيفرق قبلات عليه بلهفة.. وهي كتضحك وتحاول تبعدو.. \n\nبراء :اخخخخ.. يخليلي لي توشحني.. ولي كيبغيني.. ولي كيغير عليا.. ولي كيتسناني.. \n\nتالاسين :اواعدي.. حشومة.. هدا.. براء هههه \n\nبراء :(بعد عليها) يخليلي لفميم لي كينطق براء.. توحشتها من فمك\n\nتالاسين :هههه.. قولي.. كيف نتينا.. شني عملت.. فاين مشيتي.. عاودلي.. (شدات يدو كتجرو للطبلة) اجي لهنا.. جلس وعاودلي\n\nبراء :(وقفها) لا لا.. صبري.. خلي هادشي من بعد.. دابا انطلعو نجلسو معاهم.. ياك.. وفلعشية عندنا شي شغل انقضيوه.. وديك الساعة سوليني لي بغيتي\n\nتالاسين :شمن شغل!!! \n\nبراء :دابا تعرفي.. يله اجي دابا\n\nزيرات على يدو وشافت فيه كضحك وعينيها كيبريو وهي كتشوف فوجهو.. خلف وتبعاتو.. وهما عينيهم ما تفارقوش.. حتا وصل للباب دالكوزينة.. وهو يشدها من خدودها وباسها فخدها بقوووووووة حتا تقصحات.. عاد طلقها..\n\nبراء :اناااااكلك.. غير صبري\n\nتالاسين :😳\n\nحشمها.. وخلاها غا كدور فعينيها.. وحتا هو داكشي لي كان باغي.. خرجو عندهم.. حتا قربو يوصلو وهي طلق من يدو.. شاف فيها وضحك.. وخلاها على خاطرها.. جلسو مع العائلة.. فرحانين برجعتو.. الهضرة.. والهاراج.. الضحك.. والفرحة.. كان صباح طويييل.. ختموه بغذاء على حقو.. وهما بيناتهم غير العينين.. والفم لي كيتبسم.. ومرة مرة يرميلها غمزة ولا بوسة تلفها وتخليها غير كترمش وتدور بجنابها..\n\nكانت الفرحة مالية عينين الكل.. خصوصا هما بزوج.. كانت باغة تجلس حداه.. وتعنقو.. وتبقى مخشية فيه.. ولكن ما تقدرش.. وهو ما كرهش يهزها يديها لشي قنت ما فيهش جنس مخلوق.. باغي يستفرد بيها.. وباغي يشبع منها..\n\nوصلات لعشية.. ومن مور العصر.. كانو جالسين.. حتا نطق براء موجه لهضرة لباه..\n\nبراء :الواليد.. واحد شوية نهضر معاك\n\nفراس :امم.. ااه واخة\n\nرؤيا :فاين ماشين\n\nفراس :ها حنا راجعين..\n\nتبسم فوجهها.. ودار شاف فبراء.. لقاه حاط عينو على تالاسين ومبسم ابتسامة. جانبية.. دار شاف فيها.. لقاها كتشوف فيه.. غير شافت ففراس وهي تقلب عينيها كتفتف.. دار شاف فولدو.. ووضربو لكتفو..وهمس حدا وذنو..\n\nفراس:فرطتيها اولدي.. خلي شوية لمن بعد\n\nبراء :(ضحك ومسح على شعرو) ما تخافش.. هاز معايا الزايد\n\nفراس :زيد قدامي زيد..\n\nحط يديه فجيابو.. وتبع باه.. وخلاهم هما جالسين.. او بالأحرى هي جالسة على نار.. خرجو.. وتعطلو.. زاد بالها تشغل.. وهما لي قالو شوية ويرجعو.. بقات جالسة وعينيها على الباب.. وتلعب بصباعها.. حتا وقف عند الباب وتبعو باه واقف موراه..\n\nرؤيا :تعطلتو\n\nسكتو.. ما جاوبوهاش.. شاف فباه.. وشاف فيه.. ضرب على كتفو.. وحرك عينيه.. تبسم.. ونطق قاصدها.. \n\nبراء :تالا.. واحد شوية.. بغيت نهضر معاك\n\nرقية:اشكاين نتوما زوج.. فهمونا.. \n\nرؤيا :بصح.. فهمونا.. شني واقع؟؟؟\n\nبراء :أنهضر مع البنت زوج دقائق.. فيها شي عيب\n\nجهاد :(كيدور راسو) ايييييييييه زوج دقائق.. عليا انا\n\nجواد :ما بقيتوش تحشمو.. لا دابا طيرتو لبلاكة فمرة\n\nجهاد:اوديييي الخاوة.. مشاااااا زمان لحشمة.. فين الايام لي كنا فيها حنا نحشمو حتااااا نذكرو سمية بنت على فمنا... \n\nحنحن بصوتو لقوي.. شافو فيه وضربو الطم.. وتالا غير كتشوف مرگانة فبلاصتها.. \n\nفراس :تالا.. نوضي ابنتي سيري معاه\n\nتالاسين :هاااااا!!! ااا.. وو... واخة.. \n\nناضت كتمسح يديها العرقانين فسروالها.. شافت فبراء مخنزرة وقلبات عينيها.. وزادت خارجة بحالها.. وحاسة بلي العينين كلهم عليها.. دار براء لاحقها.. وهو يسمع ضحكة ديال خوتو.. ودار شاف فيهم مخنزر.. وهما يجمعوها.. حابسينها بزز.. قلب وجهو وحبس الضحكة حتا هو.. ورجع تبعها.. \n\nدار مع الدورة.. لقاها واقفة كتسناه.. غير شافتو وهي تبدا تغوت بصوت خافت.. \n\nتالاسين :حماقتي...غا قولي واش حماقتي\n\nبراء :ههه علاش \n\nتالاسين :كيفاش زوج دقائق ونهضرو.. وقدامهم!!!!! شني غيقولو دابا.. اواعدي... ايكونو عاقو ياك... ناااري مرگت مرگت..(ضرباتو لكتفو) غا قولي فاش كتفكر\n\nبراء :لولة.. اتهداي على هاد لكتف حيث الا هرستيه ما تلقايش علاش تنعسي.. الثانية.. ما سوقكش شنو كيقولو وفاش كيفكرو.. الثالثة.. (تنهد براحة وقرب عندها) اصلا كتعجبيني فاش كتحشمي\n\nتالاسين :(شافت فيه مطولا مصغرة عينيها عاد هضرات) دابا فاش بغيتيني.. هضر دغيا.. باش ما نتعطلوشي\n\nبراء :واخة.. انقولك فاش بغيتك.. بلحق ماشي هنا\n\nتالاسين :وفاين!!! \n\nبراء :انطلعو لبيتي\n\nتالاسين :نعاااااااام\n\nبراء :ههههه.. لا حول ولا قوة الا بالله.. اجي وسكتي(شدها من يديها) \n\nتالاسين :اااا.. ببب.. براء \n\nبراء :غير اجي.. وسكتي.. مالك\n\nما فهمات والو.. شنو باغي.. وشنو ايقولها.. وعلاش فبيتو بالضبط.. وشنو هي هاد الحاجة لي عارفها حتا فراس.. تبعاتو ساكتة.. حتا وصلو لبيتو.. ودخلها وسد الباب.. جرها موراه وخلاها تجلس على حرف الناموسية.. تبسم فوجهها.. ومسح على شعرها.. وتوجه فتح لبلاكار ديالو.. هز منو شي حاجة.. ودار شاف فيها هي لي متبعاه بعينيها باستغراب.. غمزها وضحك.. وقرب جيهتها.. وجلس قرفصاء قدامها..\n\nشافت فيه.. بمعنى شنو.. وهو تبسم.. شافت فيديه.. شاد كتاب.. كتاب غلافو زوين بزاف.. مزخرف.. ولكن بلا عنوان.. وهي مزالة كتستفسر شنو داكشي.. حتا شد يديها وحطو وسطهم... وفتحو.. عاد ردات البال بلي ماشي كتاب.. وإنما علبة على شكل كتاب.. طاحت عينيها نيشان فصورة.. كانت صورة بنت صغيرة جالسة وسط الجردة بجبادورها الاحمر القاتم.. وقطة بيضة صغيرة بين رجليها.. كانت هي.. كانت صورتها فأول عيد ليها معاهم.. هزات عينيها شافت فيه بدهشة.. ورجعات شافت فالصورة.. \n\nتالاسين :هادي انا!!! فوقاش؟؟\n\nبراء :(بابتسامة سارح فوجهها) فأول عيد ليك معانا.. فهاد النهار بالذات.. طبعتي بلاصتك فيدي.. وفقلبي\n\nتالاسين :(شافت فيه) من داك الوقت!!! \n\nبراء :يمكن فداك الوقت ما كنتش بحال دابا.. ولكن تما كانت أول مرة نشوفك بطريقة مبدلة على كلشي.. شفت فيك شي حاجة لي ما شفتها عند حتا واحد.. ديك الحاجة خلاتني نجري نجيب كاميرتي ونصورك.. وهاد التصويرة بالذات.. دوزت ليالي وانا كنتمعن فيها.. كنتي بحال شي لغز بالنسبة ليا.. كنت كنشوف فعينيك كيجيوني بحال شي حكاية.. كاين لي كان كيشوفهم عينين عاديين.. ولكن انا لا.. غير كانو كيطيحو عيني فعينيك كنلقى راسي غااارق فيهم.. كنقلب على شنو باغة تقولي.. شنو مور هاد الشوفة الغااامضة.. ماشي شوفة دبنت فعمرها 12 العام.. شي حاجة كانت فيهم كتسلبني.. ويوم من بعد يوم لقيت راسي كنزيد نغرق ونغرق.. حتا وصلت لنقطة.. مستحيل نرجع منها.. (ضحك) سلبتيني.. وسلبتي عقلي.. وسلبتي قلبي.. وخليتيني الله كريم ههه.. \n\nحط يدو على خدها ومسح دمعتها لي نزلات.. وهي مبسمة.. \n\nبراء :(حط صبعو على الصورة) فهاد الصورة.. وفهاد النهار.. قلبي ليك دق.. وحكايتي معاك بدات.. ولكن باش تكمل.. خاصنا ندوزو للصفحة الثانية\n\nحط صبعو على الصفحة المقابلة ليها.. صفحة بيضة وسط منها بابيون صغير فالاحمر.. \n\nبراء : دزنا من بزاااااف دلحاجات باش وصلنا لهنا.. وباش جلسنا هاد الجلسة.. وصلات بيا لشي مرات لي قلت فيهم بلي عمر الحلم ما يكمل.. وقصتي معاك كما بدات كما اتسالي.. ولكن لا.. نتي معايا دابا.. ولكن باش تبقاي ديما معايا خاصك ترسمي نهاية لحكايتنا.. نهاية نتي لي اترسميها.. حكايتنا بدات شحاال هادي.. واليوم نتي لي اتقرري واش انكملوها ولا لا..\n\nكانت كتشوف فيه مقوصة حجبانها باستغراب باغة تفهم شنو كيقصد.. وفنفس الوقت فرحانة بكلامو.. وبلمستو لي كتداعب خدها.. قرب يدو لداك لبابيون وهزو.. وتهزات معاه الصفحة البيضاء باش يبان مكعب صغير محفور وسط لكتاب.. ما كانش مكعب عادي.. وانما مكعب وسط منو خاتم.. خاتم زوييين بزاف.. شهقات وحطات يديها على فمها.. وهزات عينيها فيه بدهشة.. شد يديها وحط وسط يدو وباسها بقوة وهو مغمض عينيه... وهز عينو فيها... \n\nبراء :تقبلي تخلي حكايتنا تكمل.. ونكملوها بزوج.. يدي فيديك.. حتا لآخر نهار فحياتنا؟؟ \n\nسكتات كتشوف فيه.. كضحك وتبكي فنفس الوقت.. يديها على فمها وعينيها مرة عليه مرة على الخاتم ما متيقاش.. وهو جالس قدامها كيتسنى جوابها.. الحاجة الوحيدة اللي قدرات ديرها هي تحرك راسها باه.. حيث لسانها تربط.. تنهد براحة وشاف فيها فرحان.. شد يديها ليسرية سحب منها خاتمها لقديم.. وحط فعاوطو الخاتم الجديد.. وقبل الكف ديالها من لداخل.. وشاف فيها.. \n\nبراء :كنبغيك.. وانعيش كنبغيك.. ونموت كنبغيك.. ومن ليوم انساو لي فات.. ونعيشو لي جاي\n\nزولات لكتاب من فوق ركابيها.. وترمات عليه عنقاتو وزيرات عليه كتبكي بالفرحة.. ركابيهم مثنيين فالأرض.. وهما معنقين بعضهم.. مزيرة عليه وهو كثر... وانفاسهم الحارة كتعبر على مدى شوقهم وفرحتهم بهاد اللحظة.. قلب وجهو باسها فخدها ورجع حط ذقنو على كتفها.. وهي قربات حدا وذنو وهمسات.. \n\nتالاسين :أرك تيريخ (كنبغيك) \n\nضحك.. وبعدها عليه وشد وجهها بين يديه.. وقبل جبهتها.. وشاف فيها وهو كيضحك.. \n\nبراء :حتا انا هههه\n\nتالاسين :(بدهشة) فهمتيني\n\nبراء :من دابا لفوق ما اتبقايش تعايريني بلا خباري.. \n\nتالاسين :باش!! فوقاش!! كي عملتي؟؟؟\n\nبراء :شهر ونص ما دازش غير هكاك.. ضروري من شوية دالمطالعة هههه وديك بو عاعا مزال نتفاهمو عليها.. بلحق ماشي دابا \n\nخرجات عينيها فيه كترمش.. وهو كيشوف فيها ويضحك.. ووقف ووقفها معاه.. \n\nبراء :دابا بما أنك قبلتي تكملي معايا.. خاصني نزرب عليك قبل ما تقلبي عليا ههه\n\nتالاسين :كيفاش!!!! \n\nبراء :اجي معايا واتفهمي\n\nتالاسين :فاين؟؟؟؟\n\nبراء :ششش.. نتي غا تبعيني\n\nتالاسين :تسنى.. التصويرة (بغات ترجع تهزها وهو يحبسها) \n\nبراء :نننن.. هاديك ديالي.. ما نفرطش فيها.. خدبتي الخاتم بركة عليك ما تكونيش طماعة هههه (جرها) يله اجي دابا وبلا هضرة بزاف.. \n\nجرها موراه عاود مخرجها.. وهي عاود ما فاهمة والو.. غادي وكيزرب عليها.. ولكن واخة هاكاك فرحاااااانة.. تابعاه وعينيها على يديها كتشوف فالخاتم.. حتا وقفها فباب الصالة.. \n\nوقفها فباب الصالة ودار كيشوف فيها.. هزات عينيها فيهم وهي تحل فمها.. كتشوف فيهم وترمش كتحاول تستوعب شنو كتشوف.. كانو كاملين بيهم جالسين.. لعيالات سترو راسهم ولبسو حوايجهم مقادين.. ودايرين على الصالة نساء ورجال.. استغربات لوجود ثلاثة دالرجال ما كتعرفهمش.. واحد فيهم كان كبير نوعا ما فالسن.. لابس جلابة بلدية وطربوش بيض فوق راسو.. وبلغة كحلة فرجليه.. وكتاب كبير منزل قبالتو فطبلة صغيرة.. وفالوسط طبلة عمروها بحلويات ومكسرات واتاي بحال الضيافة.. شافت فيهم كتسنا شي حد يشرحلها.. وهما كيشوفو فيها ويتبسمو.. حتا نطق الراجل لكبير مبسم..\n\nالراجل:هادو هما لعرسان!!!\n\nفراس :الا كتاب ان شاء الله\n\nتالاسين :(بدهشة) عععع.. عرسان.. شكون!!! حنا؟؟؟\n\nبراء :(ضحك وقرب حدا وذنيها) الا بغيتي ههه\n\nتالاسين :(دارت مخرجة. عينيها فيه) كضحك!!!\n\nبراء :لا نتي كلشي عندك. ضحك\n\nسكتات كتشوف فيه وكتحاول تستوعب.. ولسانها تربط.. وعاد جابها قدامهم وصدمها.. ما فهمهاش حتا قبل.. شافها مبهوضة وهو يشد يديها..\n\nبراء :اتسمحولنا واحد دقيقة\n\nجهاد :غا سير.. هاد دقائق دياولك ما بغاو يساليو\n\nما تسوقلوش.. جرها وخرج.. ووقف بيها فالدورة.. حط يدو على كتافها وقابلها معاه كيشوف فيها.. وهي غير كترمش ومزاااالة ما مثيقة..\n\nبراء :مالك!!\n\nتالاسين :الصمت\n\nبراء :واش ما بغيتيش!!!!\n\nتالاسين :(هزات عينيها فيه)\n\nبراء :انا فاش كنت ماشي وصيت الواليد.. وقلتلو يوجدلنا لوراق دالزواج.. باش غير نجي.. نتزوجو.. حيث ما باغيش نزيد نتسنا نهار.. انا عارفك ماشي هاكة كنتي كتحلمي بزواجك.. وماشي بهاد الطريقة.. ولكن حنا دابا غير انتكاتبو.. ومن بعد ندير لحبيبتي احسن عرس بغاتو.. (قلبهالها ضحك) وزايدون ياك عاد دابا طلبتك لزواج وقبلتي.. اولا كنتي طامعة غير فالخاتم هههه\n\nتالاسين :الصمت\n\nتسناها تجاوبو.. فاش بقات ساكتة.. خلاتو يتنوى.. شد وجهها بين كفوفو وحط عينو وسط عينيها..\n\nبراء :واش ما بغيتيش.. ما عجبكش الحال.. الا ما بغيتيش صافي.. حتا حاجة ما بزز منك..\n\nتالاسين :لا ماشي هايداك\n\nبراء :وشنو؟\n\nتالاسين :غاا جاتني على غفلة.. ما توقعتاشي.. يعني بهاد الزربة كاملة.. فهمتيني.. \n\nبراء :(مسح على شعرها وتبسم) فهمتك.. ولكن ما باغيش نزيد نضيع الوقت.. ما باغي حتا دقيقة تزيد ضيع مني.. زواجنا قبل هذا الا سميناه زواج.. ماشي بحال هذا.. هذا شكل اخر.. يعني هذا هو الزواج لي كنت كنحلم بيه معاك.. زواج تكوني نتي فيه موافقة وقابلة وباااغاني بخاطرك.. ماشي حيث شي حد بزز عليك.. وحتا دابا.. اذا حسيتي راسك مزال ما مقتانعة.. او ما باغاش.. او عندك ولو تردد بسيط.. نلغيو كلشي..\n\nتالاسين :لا لا لا.. حتا وحدة فيهم.. (حطات يديها على يدو لي على وجهها وتبسمات) انا باغة نكون معاك.. بلا ما نحتاج نفكر.. بلعكس.. راحتي لقيتها معاك وحداك.. وحتا انا بغيت نكون مرتاحة\n\nبراء :(ضحك) يعني صافي!!! ندخلو عندهم؟؟؟ \n\nحركاتلو راسها بالإيجاب.. وهو يجرها عندو عنقها وزير عليها عاد طلقها.. عض على شفاهو وشد يديها وجرها موراه.. دخل عليهم مبسم والفرحة باينة فعينيه.. وهي حشمااااانة موراه.. بغات طرطق وغير حانية الراس.. \n\nبراء :صافي.. حنا واجدين ههه\n\nالراجل:على بركة الله... اجيو جلسو حدايا \n\nرؤيا :الصراحة انا هادشي ماااا عجبنيشي \n\nشافو فيها كاملين بدهشة.. وباستغراب.. وهي مطلعة حجبانها فيهم.. \n\nبراء :علاش؟؟؟\n\nرؤيا :انا ماشي هايدا كنت عوالة نزوج بنتي.. ما خطبتيها.. ما جيتي وقلتي انا طالب وراغب.. نقزتي نيشان جبتيلنا لعدول وجايب البنت وكتقولنا حنا واجدين.. بشمن وجه.. وشكون لي قالك حنا باغين نعطيوك\n\nبراء :(ضحك) ههه انا طلبت لبنت من باها وهو عطاني.. ياك الواليد\n\nفراس :انا عطيت.. ولكن الا ما بغاتش مها.. بيناتكم ههه\n\nرؤيا :انا ما نعطيشي بنتي بالساهل.. (شافت فتالا) اجي نتينا جلس حدايا.. هو نقز من السرجم ونتينا قلتيلو مرحبا.. ايوا صفاااااات.. اجي اجي\n\nشافت فجنابها.. حشمانة.. وتالفة.. حنات راسها وطلقات من يدو غادة جيهة رؤيا.. وهو يشدها ووقفها.. \n\nبراء :الواليدة.. بلا هاد الضحك دابا.. راه ايسحابها بصح واتقلب عليا.. ما فيها ثقة هاد البنت عندك\n\nتالاسين :(خنزرات فيه) \n\nرؤيا :وشكون قالك انا كنضحك.. انا كنهضر بصح.. واش جيتي وعملتي هادشي لي قلتلك\n\nبراء :ههه لا\n\nرؤيا :ايوا!!! \n\nبراء :ايوا نديروه دابا.. \n\nطلق من تالا.. خلاها شادة يديها كتلعب بصباعها.. وقرب هو لعند مو.. حنا على ركابو قدامها.. وحط يدو على ركابيها مبسم.. \n\nبراء :مدام رؤيا.. انا جيت طالب راغب فبنتك تالاسين على سنة الله ورسوله.. الا قبلتي بيا طبعا هههه..وكنواعدك بلي ما اخصها خير معايا وانحطها فعيني.. وكما كانت عايشة فدار باها اتعيش معايا وحسن كاع.. المهم غا نتوما توافقو.. ايوا شنو قلتي \n\nسكتات كتشوف فيهم.. وتشوف فيه وتعوج ففمها عاد نطقات.. \n\nرؤيا :دابا لي كيمشي يخطب كيجلس هاد الجلسة لي جالس.. ويحط يدو على نسيبتو هايدا.. فشمن بلاد تعلمتيها هادي!!! حاني على ركابيك قدامي.. اطلبني لزواج انا!!! \n\nبراء :الواااااليييييدة!!! صافي حشومة عليك هههه\n\nرؤيا :وكتغوت عليا.. هادشي غاااا مزال ما عملنا فالطاجين ما يتحرق... نوض اوليدي نوض.. ما عاطياشي بنتي انا.. خليها حدايا..\n\nقلبوها ضحك عليه.. وهو قدامها غير كيشوف.. وتالا واقفة جامدة فبلاصتها.. كون لقات الارض تشق وتسرطها..\n\nجواد :لعز الواليدة.. الله ينصرك كما نصرتينا على القوم الظالمين هههه\n\nجهاد :(هز يدو قبالة خوه) ارى خمسة \n\nجواد:(ضرب كفو) ها هي ههه\n\nبراء :انجي نعطيكم خمسة فعينيكم اذا ما سكتوش... (دار شاف فمو) الواليدة.. بلا ما ديريلنا العقدة فالمنشار دابا\n\nرقية :لا تزيدش فيه ههه.. اتهبطلو النئطة.. بركة عليه غااااا ما دوزات عليه هي لا تزيدوش نتين هههههه\n\nبراء :سمعي..سمعتي القلب لحنين.. (ناض باس راسها)اري داك الراس نبوسو.. نتي لي كتحسي بيا.. \n\nرؤيا :(شافت فتالا حابسة الضحكة) نتينا باغة!!! قابلة على هاد خينا زعما؟ ؟\n\nبراء :ومالو هاد خينا\n\nرؤيا :(خرجات عينيها فيه) سكت نتينا.. سكككت.. (شافت فتالا) ايوا.. ما جاوبتينيشي.. باغة!!! \n\nبيسان :حشومة عليك اماما ههه لبنت كتحشم\n\nرؤيا :كتحشم وداخلة مشبرة فيدو وجاية تجلس على الطبلة دلعدول..(كدور فراسها) اييييييه يا ودي على الحشمة \n\nتالاسين :(تزيرات ووجهها حمااااار) \n\nرؤيا :هههه نوض نوض.. هادي نتسناوها حتا لعام لماجي وما تنطقشي ههه \n\nبراء :ايوا هاكاك يرضي عليك.. من الصباح ديريها هههه \n\nرؤيا :غير كنضحك معاك.. ربي يكمل عليكم بالخير اولدي.. نتينا وهي... واخة الصراحة ماشي هايدا كنت ناوية بلحق لي فيها الخير الله يعملها.. مهم تكونو متوالمين ومتفاهمين والله يكمل بالخير \n\nبراء :(تبسم وباس يديها) امييييين.. الله يطول فعمرك\n\nالعدول:سيادنا.. الا واجدين نبداو على بركة الله حيث عندي شي شغل\n\nبراء :هي لولة\n\nناض وقف.. وجرها جلسها وجلس حداها.. هي فالوسط بينو وبين فراس.. ولعدول من جهة.. زاد حداهم حسن لي ايشهد هو وفراس على زواجهم.. وهي بيناتهم كطرطق فصباعها وعينيها ما تهزوش فيهم.. بدا لعدول مراسم ضريب الصداق.. كأي زواج وكالعادة.. حتا سولها.. \n\nالعدول:خديتي صداقك ابنتي؟\n\nهزات عينيها شافت فيه.. ورجعات شافت فبراء لي حداها ما عرفات باش تجاوب.. حتا نطق هو.. \n\nبراء :مزال.. بلحق الا بغات انعطيها *** دالمليون!!! \n\nلعدول:قابلة ابنتي!!! \n\nتالاسين :اااا.. لي بغيتو.. بحال بحال \n\nالعدول:اذا نكملو.. سنيلي اولدي هنا\n\nعطاهم يسنيو بزوج.. وموراهم فراس وحسن.. وأخيرا ها هما.. زوج وزوجة.. ولكن هاد المرة كانت مختلفة على لي سبقاتها.. مراتو شرعا وقانونا.. برضاها التام..وهما فكاااامل وعيهم.. ناضو كيسلمو على لعدول.. ووقفوهوم كيباركو ليهم.. وهما فرحااااانين.. غا هو مبين وضحكتو فاضحاه.. وهي مخبعاها وسط تبسيمتها لحشمانة.. تكررت كلمات التهنئة والمباركة شحال من مرة.. حتا وقف وشدها من يديها قدامهم.. وحط يدو مدورها على كتافها معنقها.. وهي تزير فبلاصتها.. \n\nبراء :ايوا دابا اتسمحولي ناخد مراتي.. عندنا ما نقضيو ههه\n\nرؤيا :دابا خديتيها ورجعات مراتك.. غا عمل ما عليك\n\nجواد :دابا عاااد اطير لبلاكة دبصح\n\nهنية :مشيو.. غير رجعو تعشاو معانا.. انعملو شي عشاء على حقو.. ما يدوزشي هاد النهار عادي\n\nبراء :(جرها خارج) نتوما ديرو عشاكم.. جينا هو هاداك.. ما جيناش بصحتكم\n\nخرجها وخلاهم هما كيضحكو موراه.. وهي ما عارفة باش تبلات... كل مرة كيزرب عليها وكيخليها غااااا كتشوف.. ما فطنات حتا لقات راسها جالسة وسط الطوموبيل.. والسمطة كدوز على كتفها.. وقبلة تطبعات على خدها.. على إثرها هزات عينيها فيه.. غمزها وسد الباب ودار ركب حداها وقلع.. هزات عينيها قدامها كان ظلام لحال.. والشمس غربات.. \n\nتالاسين :فاين ماشين!!! \n\nبراء :أي بلاصة نكونو فيها غير انا ونتي.. الراس فالراس.. (هز يديها باسها) مبروك علينا.. امراتي هههه \n\nتالاسين :(ضحكات وهي كترد شعرها مور وذنيها) الله يبارك فيك ههه.. \n\nبراء :اه حقا.. بالنسبة لصداق انا نسيت ما هضرتلك عليه قبل.. انا بغيت نعطيك من لفلوس لي جامعها من خدمتي.. ماشي من فلوس الواليد.. الا جاتك قليلة نزيدك\n\nتالاسين :لا لا... بلعكس.. مزيانة وبزاف.. الله يقوي الخير ههه\n\nشاف فيها وتبسم وسكت.. ودار مكمل سوگان.. حتا وقف بيها فمكان هي كتعرفو مزيان.. نزلات وهو هز زوج جاكيطات من اللور وخرج مدلها وحدة... \n\nبراء :لبسيها... البرد عليك\n\nشداتها منو كتلبسها.. وهما كيطلو على لبحر.. نفس المكان.. سدات السنسلة.. وخرجات شعرها من الجاكيط وربعات يديها كتشوف فلبحر والهواء كيضرب فيها.. حتا حسات بيدين ضموها من الخلف.. وخشا راسو فعنقها فصمت.. وهي تبسمات بخجل.. طال سكاتهم حتا نطق هو بهدوء وهو مزال دافن راسو فعنقها..\n\nبراء :جينا لهنا ثلاثة دالمرات.. لولة. فاش يله عرفنا راسنا تزوجنا وجيتي سكنتي معايا.. والثانية فاش كنا باغين نطلقو ههه.. وبغيت الثالثة تكون هي هادي\n\nتالاسين :ولكن هاد المرة ماشي بحال كاع المرات \n\nبراء :هاد المرة جيت يدي فيديك.. \n\nسمع صوت ضحكتها لمهموسة.. وهو يتبسم وسط عنقها زاد خشى راسو حتا قاس لحمها.. وطبع قبلة عليه.. وهي تعوج عنقها وشافت فيه ... \n\nتالاسين : شكتعمل ؟؟\n\nبراء :كنبوس مراتي.. ما نبوسش\n\nتبسمات بتوتر.. مخلط بالحشمة.. وبغات تبدل الموضوع.. \n\nتالاسين :نهبطو!!! \n\nبراء :هي لي ما تعاودش\n\nهبط يدو فيدها.. قلعات صباطها وهو زول صبرديلتو.. وتمشاو حتا وصلو لبلاصة قريبة من الماء وجلس وشاف فيها.. \n\nبراء :جلسي \n\nحنات باغة تجلس حداه.. وهو يزرب عليها.. وشدها من خصرها وهي عاطياه بالظهر وجرها جات وسط حضنو وهي تغوت بدهشة.. \n\nتالاسين :شعندك!!!! \n\nضحك وهو كيقاد رجليه ويدورهم عليها وجلسها هي وسطهم.. وضمها لصدرو وخدا نفس طويل... \n\nبراء :هادي هي بلاصتك.. تفاهمنا!!! \n\nتوترات وهي كتحس بنفسو لي كضرب حدا وذنيها من الخلف.. سرطات ريقها وهي كترد شعرها مور وذنيها بزوج.. \n\nتالاسين :خليني نجلس غا حداك\n\nبراء :تزوجتك باش نجلسك حدايا!!!\n\nتالاسين :(طلعات حاجبها) اهاه.. يعني غير على هادشي تزوجتيني\n\nبراء :(مبسم) الصراحة لا.. تزوجتك على حوايج خرييين..\n\nتالاسين :(على نيتها) لي هما؟؟؟\n\nبراء :ههه هادوك ما كيتقالوش.. هادوك كيدارو هههه\n\nتالاسين :(شافت فيه بالجنب مخنزرة) ما عندكشي لوجه لي كيحشم\n\nبراء :اووووووووه.. لا هاكة ما لاعبينش.. دوري شوفي فيا نتفاهمو.. (دارت شافت فيه) من هنا لفوق.. هاد الكلمة اتلغيها من قاموسك.. طيبتيني بيها ومن دابا لفوق ما بقيتش باغي نسمعها.. يعني.. حاء..شين..ميم..وتاء..هاد أربعة دلحروف ما يتشركوش.. ماشي تهنيت من أربعة دلحروف لي فاتو جبتيلي هادو\n\nتالاسين :(ببلاهة) شمن أربعة دلحروف!!! \n\nبراء :خاء.. واو.. ياء.. الف.. خويا.. نسيتي!!! انا ما نسيتش.. ودابا اتنساي عليا لحشومة بحال لي نسيتي خويا واخة\n\nتالاسين :(دارت كتشوف قدامها وربعات يديها) ايوا الزين يحشم على زين... والخايب غييييير الا هداه الله\n\nزاد زيرها عندو ولصقها كثر مع صدرو وهو فاتح رجليه وهي وسطهم.. وخشا راسو موراها كيطل على وجهها.. \n\nبراء :هي دابا انا خايب ياك هههه\n\nتالاسين :(حابسة الضحكة) مزيان الواحد يكون متصالح مع ذاتو \n\nبراء :دابا من لخر الالة الزوينة.. حنا تزوجنا.. يعني وقت.. (رقق صوتو كيعيبها) حشووووومة.. ولا.. شني كتعمل ابراء.. لا رخي مني.. (قلبها لنظرة ونبرة جادة) هاد الدراما لهندية سالينيها.. تفاهمنا.. \n\nغلبها الضحك على الطريقة لي عيبها بيها.. وما قدراتش تحبسها.. وعوجات راسها بين يديه كضحك عليه وضرب يديها فبعضهم.. وتحطهم على فمها.. وهو كيشوف فيها ويتبسم.. \n\nبراء :علاش كضحكي ههه\n\nتالاسين :هههههههههه اواعدي جيتي كضحك ههه.. صوتك.. ايماااا ههههه صوتك جا حااايل هههه \n\nبراء :(كيضحك حيث كضحك) هههه دابا نتي هادشي ما شديتي.. راه كنهضر معاك بصح\n\nتالاسين :وا والله حتا كتقتل بالضحك هههههه\n\nسكت كيشوف فيها وهي كتموت بالضحك وكيضحك مستغرب من ضحكها.. وهي كتعواج وسط حجرو.. خلاها حتا شبعات ضحك مع راسها وبدات كتسكت شوية بشوية وتشوف فيه.. لقاتو ساااااهي فيها مبسم.. ضحكتها داتو لعالم اخر.. شحال ما شافها كضحك بهاد الطريقة.. ما عارفش بلي الفرحة لي حاسة بيها تقدر تخليها تضحك على اتفه لحوايج هاد الساعة.. شافت فيه متوترة من شوفاتو.. وحبسات من الضحك وهي كتشوف فيه.. حسات بيديه زادو دارو عليها وكيزيد يخشيها فيه ويقربها ليه كثر.. عينيه كيسرحو على وجهها طالعين هابطين ما بين عينيها وشفايفها.. خدات نفس طويييييييل حتا تعمر صدرها.. حيث. كتحس بالنفس تقطعات فيها... نفس الحالة فكل مرة. كيقربلها.. ذاتها كترجف.. وقلبها كيزدح.. وجسمها كيتشلل وما كيبقاش هازها.. صدرها هابط طالع.. وهو غادي وكيقرب منها شوية بشوية.. وريحتو لخفييفة كتزيييييد دوخها.. شاف فعينيها وهو ما كيفصلو بينو وبينها غير بضع سنتيمترات وتبسم بسخرية.. \n\nبراء :ديك المرة سخفتي وقطعتيها عليا.. بلحق ماشي مشكيل.. كل حاجة بوقتها كتجي حسن (غمزها) \n\nشافت فيه حالة فمها.. كون غااا ضربها بالقرطاس وما يغمزهاش.. داك الشوية لي كانت مزالة شاداه فلت منها وذاااابت.. سهااااات فيه ساااارحة.. وكتحس بالمعدة ديالها كتشقلب.. نفسو بدات كتحس بيها كضرب فوجهها قريبة بزاااااف.. لدرجة كيشركو نفس لهواء.. ميل راسو للجنب شوية كيشوف فشفايفها وهي تزير على قبضة يديها.. وزيرات على عينيها بقوة.. حتا كتسمع صوت خلاها تحل عينيها وتشهق مبعدة عليه... فتح عينيه فيها معبس ومستغرب... وهي مزالة بين يديه وكتشوف فجنابها... \n\nتالاسين :(بهمس) ما سمعتيشي!!! \n\nبراء :(طلع حاجبو) شنو!!! \n\nتالاسين :شششش.. سمع \n\nهز راسو وطلق وذنيه كيسمع.. وهي كتدور بجنابها.. حتا بدا كيفرز الصوت لي كيسمع.. \n\n.... :غوتي.. غوتي\n\n...... : ...اااااااي... غا بشوية\n\nعقد حجبانو وهو كيسمع صوت لخبيط وصوت بحال التصرفيق.. وتوحويح جاي من جهة لحجر... ودار شاف فيها هي لي حاطة يديها على فمها ومخرجة عينيها... \n\nتالاسين :كيقتلها!!!!! \n\nبراء :(شاف فيها ساكت ومعبس ما عاجبو حالو) \n\nتالاسين :(بهمس) اواعدي مزال كتشوف فيا... نوض نعتقوها.. هييييييييه ويلي ايقتلها\n\nبراء :من نيتك!!!! \n\nتالاسين :اويلي.. وشني نخليوه يقتلها\n\nبراء :راه انا لي انصفيها لراسي... الناس وصلو لقتيلة وانا مزال حاير فبوسة\n\nتالاسين :نعااااام!!! \n\nبراء :(كيوقف) نوضي نوضي.. يله فحالنا.. \n\nزاد تسمع لغوات وجهاد الطرح كثر.. ووقفات فبلاصتها مخرجة عينيها وكترجف بالخوف... \n\nتالاسين :اواعدي.. سمع.. انمشيو ونخليوه يقتلها.. \n\nبراء :واش كطنزي عليا.. لي كتكون كتموت كتقولو غااا بشوية.. زعما قتلني وتكايس ياك\n\nتالاسين :(ببلاهة) وشني كتقولو!!! \n\nبراء :(قلب وجهو كيصبر راسو ودار شاف فيها) شوفي نتي دابا!!! \n\nسكتات كتشوف فيه ودورها فراسها وعينيها كيدورو َومسرحة وذنيها كتسمع مزيان.. وتفرز لغوات من الآهات.. وهي تشهق مبلقة عينيها فيه... \n\nتالاسين :ويلي... لااااااا\n\nبراء :ويلي... ييييييه.. وا زيدي دابا\n\nشدها جارها موراه عاقد حجبانو.. ما حاملش الموقف بكل ما فيه.. وهي موراه مصدوووومة وحشماااانة.. وصلو للسيارة.. ركب وركبات.. زفر ودار شاف فيها..\n\nبراء :عمري عرفت راسي منحوس.. حتا عرفتك\n\nتالاسين :الصمت\n\nسكتات كتشوف فيه ما عارفة باش تجاوبو.. ما فهماتش علاش تعصب اصلا.. حاط دراعو على لفولون ومقابل معاها معبس.. حتا دار شاف قدامو وهو كيديماري الاوطو وكيتمتم بصوت شبه مسموع ويسوط..\n\nبراء :انا مكتابلي غااا نتفرج.. تفوو\n\nتحرك راجع بحالو وهي حداه ما فاهمة والو.. غير كتشوف فيه.. ومزالة مبهوضة من داكشي لي سمعات.. وهو ساكت ومعبس وكيسوك.. حتا لواحد اللحظة دار شاف فيها وشافت فيه كترمش بحال الا مخلوعة.. وهو يقلب وجهو وبدا يضحك بالثقالة... ويحرك راسو يمين شمال\n\nبراء :ههه لا حول ولا قوة الا بالله.. كثرة الهم كضحك هههه مالك كتشوفي فيا هاكاك\n\nتالاسين :(بدهشة) نتينا لي شعندك.. ما فهمت والو\n\nبراء :ما عندك ما تفهمي نتي فهادشي... بركة عليك غا كوزينتك\n\nتالاسين :كيفاش هادي عاود!!! كتخشيلي لهضرة ولا جابلي بالي!!!! \n\nبراء :دابا من نيتك سحابك كيقتلها.. نهار على نهار كنتأكد بلي نتي غااا غشيمة هههه\n\nتالاسين :(قلبات وجهها لسرجم حشمانة تهضر فداكشي لي سمعو ) غشيمة غير خليني وبدل هاد الموضوع \n\nضحك ومد يدو جرها من عنقها على غفلة وخشاها تحت دراعو وهو سايق باليد لوخرا... وكيعنكش فيها... \n\nبراء :هاد لغشامة الزايدة انزولها منك غا بلاتي عليك \n\nتالاسين :اواعدي عندك الطريق\n\nبراء :(زاد زيرها من عنقها) تخشاي وسكتي ههه.. مال حسك هاكة مالك.. \n\nتالاسين :واااا غااا نتقاد بعدا راك خنقتيني\n\nبراء :لا خليك هاكاك.. دابا نتي البرهوشة مدوزة عليا هاد المحنة كاملة.. هَمممم!!!!!! \n\nتالاسين :اعععع.. المرض عنقي معوج\n\nبراء :دابا شنو ندير فيك انا غااا قوليلي.. غا خطية وتبليت بيها.. ما كتصلاحي لوالو\n\nسقرات بين يديه واحد ثلاثة دالثواني كدور هضرتو فعقلها وهي تزفر ما عاجبها حال.. وبدات كتجر راسها من بين يديه ودفعو معصبة وهو حالف ما يطلق دراعو على عنقها... \n\nتالاسين :طلق من عنقي الزمر.. طلق... ما تشبرشي فيا... تفو عليا انا لي ماجة معاك.. منين ما صالحة لوالو علاش مزوج بيا... تفوووو.. علاش قبلت نتزوج بيك اصلا.. واااا طلق الزمر\n\nبراء :تزوجتك غااااا باش نفدي فيك ما دوزتي عليا هههه\n\nتالاسين :تستاهل.. نتوما الرجال غااا ديال العذاب... رخي مني خنقتيني\n\nبراء :طرطقي لحسك.. ما انطلقش\n\nتالاسين :اوووووف.. براء تخنقت رخي.. \n\nبراء :لا ههههه\n\nتالاسين :(شداتو بعضة من دراعو) اعععععععع \n\nبراء :اححححح المسموووومة.. طلقي\n\nما بغاتش تطلق وشداتو بعضة من داكشي وهو كيتعفرت معاها وغالباه الضحكة... وهي. كتعصر مع دراعو.. حتا قلب الفولون بالجهد بلعاني ومشات الطوموبيل وجات بحال الا اتقلب وهي تقفز مخلوعة وطلقات منو وحتا هو رخاها وهو كيضحك.. \n\nتالاسين :ناري... اتقتلنا\n\nبراء :شي قتيلة بحال هادي لي سمعنا ياك\n\nتالاسين :😳... بعد مني\n\nقلبات وجهها لسرجم كتقاد شعرها وحالتها وكتسمع الضحك ديالو وكتسوط.. وبقى هاكاك مطلعها عليها وهي منخلاه.. حتا وصلو لدارو عاد نطقات هي..\n\nتالاسين :علاش جينا لهنا.. ما انمشيوشي للدار\n\nبراء :حتا نكون ناقص عقل بحالك\n\nقالها وهو نازل.. عبسات ونزلات حتا هي وزدحات الباب..\n\nتالاسين :باغي تدابز؟؟؟\n\nبراء :علاش؟؟\n\nتالاسين :كيفاش هاد ناقصة عقل عاود!!! \n\nبراء :ومالي كذبت.. راه ماشي انا لي قلتها.. النساء ناقصات عقل ودين هههه\n\nتالاسين :(هزات صبعها قدامو) راه من صباح ونتينا تعاير فيا وانا ساكتة.. \n\nشاف فيها كيضحك وهو حاط يديه فجيابو.. تبسم وهبط شوية وباس صبعها خلاها غير كترمش وطلع راسو شاف فيها... \n\nبراء :ناقصة عقل احبيبة.. ماشي لخاطرك\n\nقلب الدورة داخل بحالو كيتبسم وهي تابعاه كتفقص.. وهو كيضحك عليها.. شاف جيهة السي المختار.. ما كاينش.. وكمل وهي تابعاه.. \n\nتالاسين :واش عارف بعدا علاش قال الرسول (صلى الله عليه وسلم) علينا ناقصين عقل ولا نتوما الرجال غا حافظين وما فاهمينشي\n\nبراء :(رمى يدو معنقها) علاش الالة!!!!\n\nتالاسين :(زولاتلو يدو) حيث اسيدي حنا النسا كنفكرو النص بعقلنا والنص بقلبنا.. اما راه عقلنا ما توصلوهشي نتوما حتا للربع فيه\n\nبراء :وما كاينش شي ربع طيحان حتا هو كتفكرو بيه ههه (تفتح السانسور ودخلو) \n\nتالاسين :(تفقصات) براااااااااء.. كتعصبني بهاد الطنز ديالك!!!! \n\nبراء :ههههه اجي عندي الهبيلة (جا موراها وعنقها وطل على وجهها) .. نعصبك وما نخلي لي يعصبك (باس خدها) دابا هادشي غا ناقصة عقل وشوفي ما درتي فيا... كون كنتي بعقل كامل شنو ديري هههه (حط يدو على كرشها كيهرها ووجهو فعنقها) دوي هااااا دوي هههه.. شنو اديري\n\nتالاسين :لا لا ههههههههه حشومة عليك لا ههههههه ناري لا انموت ههههه\n\nبراء :دوي ههههه شنو ديري البرهوشة ههه\n\nفلتات من يدو ولكن ما عندها فين تهرب وهي وسط السانسور وهو كيهر فيها وهي كتغوت وتضحك وعقلها ايخرج.. حتا تفتح الباب وهربات والضحك ديالهم مزال مسموع فالكولوار... \n\nتالاسين :شو صافي هههههه بعد مني ههه\n\nبراء :هههه عندك تموتي.. (كيفتح الباب) \n\nتالاسين :اووووووف.. ناري كرشي هههه\n\nتمات داخلة وهو يهرها من جنب كرشها بالزربة حتا قفزات.. \n\nتالاسين :لا بركة ههههه صافي\n\nبراء :غا دخلي ما انقيسكش.. تموتيلي هنا وحنا عاد قلنا بسم الله\n\nدخلو للدار.. وزولو صبابط وجواكط عليهم.. وهي وقفات فبلاصتها كتشوف فجنابها وتحك شعرها بتوتر.. طلعها وهبطها بابتسامة جانبية.. عاد نطق.. \n\nبراء :اندخل نبدل عليا.. حتا نتي سيري لبسي علبك شي حاجة.. حوايجك مزالين هنا\n\nتالاسين :(بلا ما تشوف فيه) اه واخة.. \n\nجات غادة من حداه وهو يشدها من دراعها وجرها عندو.. وهبط راسو باسها بالزربة فخدها.. وطلقها.. \n\nبراء :يله سيري.. وما تعطليش\n\nغمزها وعطاها بالظهر داخل لبيتو وهي مزالة واقفة فبلاصتها حتا رجع دار عندها... \n\nبراء :اااه حقا.. جبتلك واحد السوفونير معايا.. مأكد ايعجبك\n\nتالاسين :سوفونير!!! شني هو!!! \n\nبراء :لبسي.. واجي نوريهلك\n\nتالاسين :وريهلي هو لول\n\nبراء :(راجع بلور) نننن.. لبسي واجي ههه وقبل ما نسى.. حوايجك حوليهم لهاد لبيت.. حيث من دابا لفوق اتبقاي تنعسي فيه \n\nدخل لبيتو وخلاها هي واقفة كتشوف فالباب.. فكرها فشنو تابعها.. وفلي جاي.. شدها الخوف.. ورجعات داخلة لبيتها وهي كتخمم.. دابا هما تزوجو.. شرعا وقانونا.. برضاها وبموافقتها التامة.. وهي دابا فدارو.. معاه الراس فالراس... يعني لا مشى بغى يقيسها هاد الليلة شنو دير... على إثر هاد الفكرة مسحات على وجهها.. كتحس بالصهدة طلعات معاها... ويديها عراقو.. حاولات تتناسى فهاد اللحظة.. وتعيش الزوين فيها.. تفكر غير فالحاجة لي كتفرح ماشي العكس.. تفكر بلي هي مع الراجل لي كتبغي وكيبغيها... ولي اليوم تزوجاتو.. تبسمات فاش تفكرات كيفاش داز نهارها.. وتمشات لبلاكار ديالها وهي كضحك.. \n\nخدات وقت.. بدلات وتوضات وصلات فيه.. عاد تمات خارجة كتجمع شعرها بعود صغير.. لواتو مخربق وشداتو بيه.. هزات راسها وهي خارجة وطاحت عينيها عليه.. مجبد على الفوطوي.. مبدل حوايجو حتا هو.. خرجات عينيها وشهقات فاش شافتو شاد قط بين يديه وكيلعب معاه... كان قط رمادي قااااتم.. وعينيه خوووضر فاااتحين.. تحلو عينيها بالفرحة ونقزات ججات حداه..\n\nتالاسين :ويييييييينووو.. فنيون اواعدي..\n\nبراء :هذا هو السوفونير ديالك\n\nتالاسين :(خداتو منو وعنقاتو كتلعب معاه وتمسح على راسو) غزييييول.. واعر هههه.. كيحمق... شريتيه!!!\n\nبراء :نننن.. لقيتو ههه\n\nجلسات فالفوطوي حداه.. وهو تقلب على جنبو موكي على يديه وكيشوف فيها وهي اتحماق معاه.. وداك القط بين يديها كيتجبد ويتكسل عاججبو حالو...\n\nبراء :جبت لمينوشتك راجل باش ما تجيهاش الغيرة منك هههه\n\nتالاسين :(عنقاتو عندها وشافت فبراء بحماس) شنو انسميه!!!\n\nبراء :لي بغيتي..\n\nتالاسين :امممم.. جبرتها... تشوتشو هههه جات معاه\n\nبراء :ههه مزيانة.. دابا خممي كي انديرولو مع امينو.. ما قلنا تفاهم هو ومينوشة انزيدوه هذا\n\nتالاسين :(عنقاتو كاع ما سمعاتو هو لي هضر) ههه ناري غزال غزال.. حمقني هههه\n\nناض تجلس.. شاف فيها مطولا.. وهي ما كيناش فديك لبلاد.. طلعها وهبطها.. لابسة بيجامة.. سروال وفوقاني نص كم فاللون الشيبي بارد.. بانطوفة خفيفة فرجليها.. طلع عينو فشعرها لي معنكشاه.. وقلب وجهو كيضحك.. ومد يدو حيدلها القط من يديها...\n\nبراء :ما تندمينيش لي جبتولك\n\nتالاسين :عافاك.. خليهلي\n\nبراء :(طلقو يمشي ودار شدها من يديها ونوضها عندو) دابا اتنسايه عليك.. واتجي عندي\n\nخوالها بلاصة وجرها نعسات حداه..وهو ناعس على جنبو وراسو على يدو كيشوف فيها.. مد يدو الثانية زولها لعود لي جامعة بيه شعرها.. حط يدو على شعرها كيسرحو.. وهي ساقرة فبلاصتها وغي كتشوف فيه.. وقلبها ايخرج من بلاصتو.. حط يدو على خدها كيداعبو.. وعينيه كيفليو فوجهها.. \n\nبراء :(بصوت هادئ) عاوديلي.. شنو درتي فغيابي\n\nتالاسين :(سرطات ريقها عاد نطقات) ووو.. والو\n\nبراء :(هبط يدو كيداعب عنقها وهي تعوجو) وفاش دوزتي هاد شهر ونص.. \n\nتالاسين :(حنات عينيها ما قاداش تشوف فيه) عادي.. الدار وصافي\n\nبراء :امممم.. (هبط باس عينيها ورجع نطق) وكيفاش داز بلا بيا... (ابتسامة جانبية) \n\nتالاسين :(خدات نفس عميق متوترة ومخلوعة ودوزات لسانها على شفايفها).. كيفاش ايدوز.. داز وصافي.. (بغات تنوض) نوض نوجد شي حاجة ناكلوها.. \n\nبراء :(شدها) طلبت شي حاجة من برا غا جلسي.. (حط اصبع الابهام تحت ذقنها ونزل باسها من خدها) انا بعدا دوزتو كلو كنفكر غير فيك.. وفوقاش نرجع عندك\n\nتالاسين :(هزات عينيها شافت فيه وهبطاتهم بالزربة) ما قلتيليشي فاين مشيتي.. شمن موطع \n\nبراء :مشيت لبزاف دلبلايص.. (باس خدها الاخر) \n\nتالاسين :(غمضات عينيها وهي كتحاول ما تبينش التوتر والحشمة لي فيها) \n\nبراء :مشينا لغابة الأمازون... فلبرازيل... مشينا لتايلاند.. وشحال من جزيرة (باس ذقنها قريب لفمها) \n\nتالاسين :ننن.. نشرب.. \n\nبراء :(تبسم ) بلاتي.. \n\nتالاسين :ععع.. عط.. عطشت.. \n\nبراء :(عينو على شفايفها) حتا انا عطشان\n\nحط عينو على شفايفها.. واصبع الابهام كيداعب ذقنها ببطء.. سرح فيها لثواني.. وهو حاس بتوترها ويديها لي كتفركهم وتلعب بصباعها.. صغر عينيه وركز الشوفة على فمها.. وتم هابط براسو بشوية.. قرب حدا وذنيها.. وهمس بصوت بورشها وزعزع قلبها... \n\nبراء :كنبغيك \n\nطبع قبلة على وذنها.. وهز راسو بشوية قاصد فمها وشفايفو كيدوزو على خدها حتا قرب ليه..مرفووووع وما هواش هنا.. بينو وبين شفايفها القليييييييل ويقيسهم.. فتح عينيه لي مصغرهم شاف فعينيها.. خدات نفس طويييييل طلع صدرها فيه ونزل..وغمضات عينيها مزيرة على القبضة ديديها.. قلبها فعلا كانت كتحس بيه كيضرب بطريقة غير طبيعية.. كرزات على ذاتها كلها كتسنى القبلة ديالو... باغاها.. وفنفس الوقت مخلوق عندها واحد الهاجس من لي جاي.. ولكن فجأة.. فتحات عينيها على صوت الصوني دالباب.. لقاتو حبس فمكانو ما زادش قرب.. غمض عينيه وتنهد تنهييدة طويييييييلة ونطق.. \n\nبراء :اصلا كون كملات كنت انتعجب\n\nناض من حداها وتوجه نيشان جيهة الباب كيزفر.. خلالها فرصة هي فين تجلس كترد النفس.. ناضت كتجري نيشان للكوزينة.. فتحات الثلاجة وخدات قرعة.. كتكب الماء لي نصو تهرق بقوة ما يديها كيرجفو.. هبطات عليه دقة وحدة.. تمات خارجة وهي تساطح معاه داخل وهاز فيدو كراطن دالماكلة.. حطهم على الطبلة ودار شدها قبل ما تخرج.. دفعها من كرشها ولصقها مع الحيط ولصق عليها... \n\nبراء :مال مك معكسة نتي وبوستك.. هممم!!! \n\nتالاسين :(مخرجة عينيها فيه) اااا.. ببب... مممنن \n\nبراء : اييييه.. هاكاك.. تمتمي\n\nتالاسين :الصمت\n\nبراء :(دوز صبعو على شفايفها) فين كنا!!! \n\nمزال ما كملها تسمع الصوني للمرة الثانية.. حبس صبعو وشاف فيها مطولا....غمض عينو بقوة.. وزير على فكو بعصبية.. تنفض خارج بالزعفة كيسوط ويتمتم وحجبانو معقودين.. شافتو هاكاك وجرات موراه تابعاه.. فتح الباب بالجهد.. باغي غاااا يشبكها.. ويبرد غدايدو.. وتالا واقفة موراه كطل.. كانت وصال لي جاية كدق.. رامية بينوار ساتان حد الركبة عليها.. ومحلول شوية جهة الصدر.. سمعاتهم فاش دخلو كيضحكو وطلات شافتهم.. وما قداتش تجلس وما تجيش دق وهو كان غايب شحال واليوم. رجع... بلحق غااا شافتو كيفاش كيشوف فيها وكيفاش فتح الباب وهي تقفز مخلوعة وبدات غا كتفتف وترمش...\n\nوصال : مساء الخير \n\nبراء :(الصمت حدو حط يدو فجيبو وزاد عقد حجبانو كيطلع فيها ويهبط) \n\nوصال : بب.. بغيت نسولك.. اممم.. نلقى عندكم دوليبران..اااا.. راسي ضارني..ووو وليل ما لقيتشي منين نشريها.. \n\nبراء :(بحدة) سيري حزميه بزوج ليمونات ونعسي\n\nزدح الباب طالعلو الخز.. حيث اصلا عارفها علاش كدور.. والحالة لي جاية دق بيها عليه فنص الليل ماشي حالة دوحدة ضارها راسها.. سد الباب ودار شاف فيها لقاها موراه.. مخرجة عينيها على وسعهم وحاطة يديها على صدرها حيث قفزها بديك الزدحة والدورة لي دار... شاف فيها ساكت حاط يدو على الباب... يله هزات عينيها فيه وجات تهضر... وهو يتلاح عليها هاد المرة بدون مقدمات او سابق انذار... حط يد مور عنقها ويد على خصرها... وشفايفو على شفايفها ودفعها مع الحيط بالجهد... وخشى فمو ففمها... وهي هازة يديها مع الحيط ما عارفة باش تبلات... لصقها فيه كثر كيقبل شفايفها بقووووة كينهج... كيبوس فيها كيف العطشان لي شحاااال َما شرب واخيرا لقى واحة يتروى منها... جرها من خصرها لصقات مع كرشو.. واستفرد بالشفاه السفلية كيتلذذ فطعمها...ما كفاتوش وداز للشفاه العليا... فمها رجع عجينة وسط فمو... قبلة عنيفة ترجمات الشوق واللهفة لي كانو عندو ليها.. كيتسمع صوت انفاسو لقوية كينهج.. وكيتسمع صوت انينها.. تقطعات فيها النفس وهو ما بغاش يطلقها وغي ما كيزيد يبرك كثر ويزيرها عندو كثر و كثر... حطات يديها على كتافو كتبعدو وتدفع فيه وهو مرفوع ما كانش معاها..خرجو عينيها وحماااار وجهها وتزيرات بين يديها... وجمعات يديها على شكل قبضة كضربو بيها لكتافو... رجع لوعيو... وحبس.. طلق من شفايفها ما ساخيش.. دوز لسانو على شفايفو لي فزكو بريقهم لي تشاركوه.. وحط جبهتو على جبهتها مغمض عينيه... هبطات يديها من على كتافو بشوية فشلانين وهي كتنفس.. الروح كانت غادي تزهق ليها... غمضات عينيها حتا هي كترد النفس وكتلهت.. كيتسمع غير صوت انفاسهم المتسارعة مع صوت دقات الساعة لي كتكتك فالحيط.. دام الصمت.. ووقفو عن الحركة.. كل واحد فيهم كيسترجع فبالو ما وقع عاد دابا.. حطات يديها على صدرو كيرجفو.. وشادة فتيشورط ديالو بحال الا خايفة طيح.. حسات بالاصبع ديالو كيتحرك على عنقها.. ونطق بصوت مهموس وضحكة خفيفة مسموعة معاه.. \n\nبراء :ههه.. خديتها\n\nتالاسين :الصمت\n\nحل عينيه معسلين فيها.. لقاها حانية راسها كتنهج ومغمضة عينيها.. وصدرها كيطلع وينزل.. شاف فيديها لي شادة بيهم تيشورط ديالو وكيفاش مزيرة عليه.. تبسم.. وطلع بيدو لي كانت على خصرها بحركات بطيئة كداعب جسمها حتا وصل لوجهها.. وشد عنقها بزوج يدين.. هزلها راسها حتا تقابلو عينيها مع عينيه.. حط اصبع الابهام على شفايفها الحووومر لي عصرهم مزياااااان كيمررو ببطء.. \n\nبراء :مالك؟ \n\nكانت كتشوف فيه بين رموشها.. خدات نفس مقطع كلو كيرجف.. مررات لسانها على شفايفها وسرطات ريقها.. وبصعوبة قدرات تنطق بصوت قريب ما يتسمعش.. \n\nتالاسين :ما عرفت.. \n\nبراء :(شاف فيها بتشكيك ومسح على شعرها) هضري.. مالك.. عرفتها اول مرة.. ولكن علاش خايفة\n\nتالاسين :(شافت فيه مطولا وفعينيها نظرة ترجي) ماشي الليلة.. ماشي دابا\n\nبراء :(ضحك فاش فهمها وزير على خدودها) ما تخافيش.. مزال ما وصلنا لتما.. (مرر صبعو على فمها) دابا بركة عليا غير نذوقهم\n\nتالاسين :(حنات راسها حشمانة) بلحق خنقتيني.. \n\nبراء :هههه بسبابك.. شحفتيني عليها ههه\n\nهزات عينيها شافت فيه ساكتة..وسكت حتا هو.. سهى فعينيها.. قرب وطبع قبلات على عينيها بزوج حتا غمضاتهم.. حسات بنيفو لي على نيفها.. وفتحات عينيها بشوية.. تلاقاو عينيهم.. حبس لثواني وهبط بشوفتو لشفايفها ورجع شاف فعينيها.. حس بيديها لي شادة بيها حوايجو زادت زيرات عليه.. هبط عينيه ركزهم على فمها.. وقرب بشوية حتا وصلو شفايفو لشفايفها وخدا قبلة صغيرة دغيا بعد فيها.. لكن كانت هاديك غير البداية باش يرجع ويحطهم مرة أخرى لقبلة أطول.. هاد المرة ما كانتش بحال لي سبقاتها.. كانت يديه كتلعب مور عنقها بطريقة خلاتها ترخااااااا..\n\nيتبع ..."
  },
  {
    "id": "18",
    "title": "إرحموني الجزء 19",
    "desc": " كانت يديه كتلعب مور عنقها بطريقة خلاتها ترخااااااا.. وشفايفو كيحركو شفايفها بحنية.. غمضات عينيها محاولة تعيش معاه اللحظة بعيدا عن اي أفكار سلبية.. سلماتو زمام الأمور لي هي اصلا ما عندهاش دراية بيهم.. مخلياه كيحرك ويداعب شفايفها كما بغى.. كان فكل مرة كيحس بلي تقطعات عليها النفس كيبعد لثانية يخليها تنفس فيها ويرجع.. حس بيها ترخات فاش حس بلي يديها طلقو من تيشورط وحركاتهم على صدرو نزولا.. هبط يدو وشدها من خصرها وهزها عندو ملصقها فيه.. كيحسو بقلوبهم لي كضرب بقوة.. وكيسمعو اصوات انفاسهم الساخنة لي تشاركوها.. رجليها كتحسهم ما بقاوش هازينها وذاتها كلها كتغزل ما قاداش ترصيها.. حشمانة.. متوترة..مخلوعة.. وفنفس الوقت ما تنكرش بلي احساس زوين فوسط هادشي كامل مخليها طايرة.. ما سخاش يطلق.. ولكن قرر أنه يحبس فاش حس براسو يقدر يتمادى لما هو كثر.. بعد شفايفو وجر معاه شفايفها لي تنفخو.. وبقى شادها نفس الشدة.. يد فعنقها ويد فخصرها.. فتح عينيه.. شاف فيها وضحك.. \n\nبراء :الا طلقتك ما تسخفيش ياك ههه\n\nفتحات عينيها وشافت فيه وهربات بعينيها منو.. ما قاداش تشوف فيه.. ضحك ورخا من خصرها بشوية.. رجع لور مبعد عليها بشوية.. طلق منها.. ووقف كيشوف فيها مبسم وهي كتشوف فجنابها وتحك فيديها.. عض على شفايفو كيضحك وهو كيقرا الخجل فعينيها.. وتوترها فحركات يديها.. ونطق.. \n\nبراء :اتكوني جعتي.. \n\nتالاسين :(سرطات ريقها وهزات راسها ما كتشوفش فيه وكتحك شعرها) اه بصح.. ونتينا \n\nبراء :(ضحك على حالتها) هههه.. جلسي هانا انحط لعشا ونجي\n\nتالاسين :لا خليك انا نحطو\n\nبراء :(شدها من كتافها ودفعها زادت قدامو) نتي غا جلسي انا انجيبو.. (عطاها بالظهر غادي لكوزينة) نصاب غير تهزي راسك بقالك غا تحطي لعشاء ههههه\n\nتبعاتو بعينيها حتا دخل لكوزينة.. وهي تحط يديها على صدرها شادة قلبها..وكتاخد شهيق فزفير.. هزات رايها قاصدة حمام بيتها.. دخلات ووقفات شادة فلافابو.. هزات عينيها فلمراية.. كتشوف فخدودها ايطرطقو.. وشفايفها كتحس بيهم طايبين.. سهات للحظة حتا هزات يديها كتمررها عليهم.. وراسمة ابتسامة سعادة على وجهها.. نفضات راسها وفتحات الروبيني.. فزكات وجهها مزيان وعنقها.. بردات على راسها.. غسلات يديها لي عرااقولها بزاف.. دوزات يديها على شعرها فزكاتو.. وهزات راسها فلمراية وخدات نفس عميق... عاد خرجات.. \n\nلقاتو حط الماكلة على الطابلة.. وكيستفها.. هز راسو فيها ونطق.. \n\nبراء :جيبي معاك الماء \n\nتالاسين :واخة\n\nمشات جابتو ورجعات.. جلس وجلسات قبالتو كياكلو.. وهو حاضيها بعينيه وهي كتحاول تفاداه.. كلا بالخف وسالا ماكلتو وجمع يدو.. مسح فمو ورجع ظهرو لور كيتفرج فيها.. هزات عينيها فيه لقاتو حاضيها ورجعات هبطاتهم بالزربة.. برزطها ما بقاتش عارفة تاكل.. ورجعات راااادة لبال بالزايد كيفاش كتمضغ وخايفة لا طيح شي حاجة ولا تجلط حالتها.. وما كيوقع معاها غير العكس.. حتا نطق كيحك عينيه.. \n\nبراء :بففف جاني نعاس.. عييت\n\nتالاسين :ضروري تعيا.. راك. جيتي من السفر والطريق طويلة..\n\nبراء :بزاااف.. وطلقينا نوضو نعسو.. ماكلتك ثقيلة ههه\n\nتالاسين :هاء.. نوض شكون شبرك..\n\nبراء :(طلع حاجبو وراسم ابتسامة جانبية) بصح ما شادني حد.. (ناض كيتفوه) هانا سبقتك.. طلقي راسك..\n\nمشى وتبعاتو بعينيها حتا غبر عاد تنفسات براحة.. وقلبات وجهها كتاكل بخاطرها.. كلات وشبعات وجمعات الطبلة.. حطات لماعن فلافيسيل.. وتوجهات لبيتها.. بدلات عليها لبيجامة لي عليها لبسات بيجامة رطبة دالنعاس.. سروال وديباردور ديالو كالعادة.. ولي سوتيان كتزولهم.. ما كتنعسش بيهم.. تخشات فبلاصتها.. وتقلبات على جنبها.. تبسمات عاضة على شفايفها وهي كتفكر فاحداث اليوم.. شافت فيديها.. والخاتم مزينها.. قرباتو لفمها باستو بفرحة.. تقلبات طفات ضوء الاباجور.. وحطات يديها تحت راسها.. تنهدات براحة.. وغمضات عينيها بابتسامة معولة تنعس .. ما دازش بزاف وهو يضربها شعا ديال الضوء فعينيها.. فتحات عينيها... وتقلبات تشوف موراها.. لقاتو واقف مربع يدو وعاقد حجبانو.. شافت فيه وناضت بالزربة تجلسات عليها وجرات ليزار على صدرها.. \n\nبراء :من نيتك!!!!! \n\nتالاسين :شعندك..؟؟؟\n\nبراء :(طلع حاجبو) شكديري هنا!!!! \n\nتالاسين :ناعسة.. نتينا لي شني كتعمل هنا؟؟؟ \n\nهبط حط قبضة يديه بزوج على حرف الناموسية وشاف فيها عاقدهم وهي كتفتف فبلاصتها... \n\nبراء :عندك شي عقل ولا والو؟؟؟.. \n\nتالاسين :(قوصات حجبانها بتعجب) \n\nبراء :ما عندكش.. حتا انا عرفتها.. ودابا اجي لهنا\n\nحط يديه تحت منها هزها على غفلة وهي تغوت مطفوجة ورماها على كتفو وهي كتفركل وشعرها كيلعب فالسماء فكل مرة كتهز راسها... \n\nتالاسين :شكتعمل.... براء... نزلني برااااااء.. اواعدي جاوبني.. شني باغي\n\nما جوبهاش.. مخليها كتحماق وتعربط كيبغات.. حتا وصلها للبيت.. قرب ججيهة الناموسية لي كاينة فدرجة عالية على الأرض... ورماها من فوق كتفو ججابها وسطها حتا تبومبات وغوتات... وهزات راسها فيه مخرجة عينيها.. شاف فيها بجدية وحط يديه على تيشورط كيقلعو.. وهي تفتحهم على وسعهم ورجعات لور مخلوعة..\n\nتالاسين :ششش... شععندك.. ببب... برا.. براء ششش.. ششني.. اتعمل\n\nبراء :(رمى تيشورط فالأرض وشاف فيها) انعس.. \n\nترمى حداها على جنبو وحط يدو على كرشها وجرها عندو.. وخشا راسو فعنقها وغمض عينيه... وهمس وسط وذنيها بصوت كيبورش.. خافت باين فيه لعيا والنعاس.. \n\nبراء :هادي هي بلاصتك.. وهذا هو بيتك.. راكي مراتي دابا.. ما تنسايش..\n\nتلقوات.. مخرجة عينيها فسقف وجامدة فبلاصتها.. كتحس بنفسو لي كضرب سخونة فعنقها.. ويدو لي على كرشها.. هبطات عينيها شافت صدرها لي كيبان من ديباردور وهي تهزو سترات راسها بالزربة وشافت فيه بنص عين.. كان مغمض عينيه.. زادت هبطات عينيها كتسرق الشوفات منو.. وكتشوف فعضلاتو وجسمو وهي قريب ليها ومعنقها.. تزيرات.. وطلعات معاها الصهدة.. سكتات حتا سكتات وهي تنطق بصوت متقطع.. \n\nتالاسين :صبر نتغطى.. بعدا\n\nفتح نص عين فيها.. وهز يدو لي على كرشها.. ناضت مدات يديها لغطاء جراتو عليها حتا وصل لعنقها.. وبقى غا راسها كيبان وعينيها كيدورو.. شاف فيها هو مطولا.. ونطق بسخرية... \n\nبراء : دفني راسك حسن\n\nتالاسين :(شافت فيه بنص عين) مالك.. حتا نتينا تغطى.. ولا لبس حوايجك.. دابا يضربك البرد\n\nبراء : فين هو هاد البرد.. داك شوفاج لاش شاعل.. \n\nتالاسين :ايوا شني نعملك انا جاني البرد\n\nبراء :مزيان.. انا نسخنك\n\nتخشى معاها تحت لغطاء..وصلو لنصو.. وجرها من كرشها عندو.. وقرب لكتفها طبع قبلة.. وخشاها فيه وغمض عينيه.. \n\nبراء :دابا ما ايجيكش البرد\n\nسكتات مزيرة على عينيها.. وحاطة يديها على قلبها لي ايزهق من بلاصتو... خدات نفس ونطقات... \n\nتالاسين :براء!!!! \n\nبراء:امممم؟؟\n\nتالاسين :انا كنركل فنعاسي.. كون خليتيني فموطعي حسن\n\nسمعات صوتو وهو كيضحك.. وكتحس بكرشو لي لاصقة على ظهرها كتهز بالضحك.. كان مزال خاشي راسو فعنقها وكيضحك بالثقالة وصوتو غالب عليه النعاس.. وعينيه مغمضين.. حتا جمع الضحكة عاد نطق.. \n\nبراء : كوني حتا كتشطحي.. هنا اتنعسي \n\nزاد زيرها عندو.. وتنفس نفس طويل استنشق فيه ريحتها.. قلب وجهو وجا فمو حدا وذننيها وباسها ورجع حط راسو..\n\nبراء :تصبحي على خير\n\nسقرات كتشوف قدامها.. ما عارفة ما دير ولا ما تقول.. وجمدات على وضعية وحدة ما كتحركش.. داز الوقت وحسات بيه نعس من صوت انفاسو البطيئة.. كان بصح عيان.. داز عليه نهار طويل.. وما ارتاحش فيه حتا من لعياء دالسفر.. تحركات يدو لي فوق كرشها.. تبسمات لا شعوريا.. خدات نفس طويل وتنهدات براحة.. وحطات يديها على يدو وغمضات عينيها وخدات وقت باش نعسات... \n\n🍃🍃🍃🍃🍃\n\nصبح الصباح وضرباتها الفيقة.. حكات عينيها ووجهها وهي مزالة مغمضة عينيها.. قلبات وجهها كتفوه وتكسل.. وفتحات عينيها بشوية وشافت جيهتو.. طاحت عينيها فعينو.. كان فايق وساكت كيتفرج فيها.. غير شافت فيه وهو يتبسم..\n\nبراء :صباح الخير\n\nشافت فيه مقوصة حجبانها ورجعات شافت فجنابها وفين هي.. وعاد استعقلات.. \n\nتالاسين :(بصوت خافت) صباح النور \n\nبراء :(دوز صبعو على خدها) علاش كتكذبي\n\nتالاسين :(قوصات حجبانها بتسائل) \n\nبراء :تسنيتك تركلي ما ركلتيش\n\nتالاسين :الصمت \n\nبراء :هههه.. انا اندخل ندوش.. نتي نوضي وجدي راسك انخرجو نفطرو برا\n\nتالاسين :(حركات راسها بالإيجاب) \n\nبراء :(شاف فعينيها الخوضر عاجبينو وتبسم) يخليلي لقطيطة ديالي انا..\n\nقرب باسها من كتفها العاري.. وناض من بلاصتو.. هبطات عينيها تشوف فلبلاصة لي باسها منها وهي طيح عينيها على صدرها لي نصو باين.. خرجو عينيها وجرات عليها ليزار وناضت تجلسات كتندب.. \n\nتالاسين :شني اتغطي.. اواعدي تفرج وشبع فيك فراجة.. ويلي ويلي\n\nطلات عليه.. كان دخل هو للحمام.. وناضت كتجري غادة لبيتها.. حتا كانت اتعكل فتشوتشو ونقزات قبل ما تزطم عليه.. \n\nتالاسين :بففف.. كنت انزطم عليك.. \n\nهبطات عندو هزاتو.. كتداعبو وهو باغي ينزل.. مزال ما ولف بيها.. \n\nتالاسين :فيك جوع هممم!!! خاصك تفطر ياك ههههه.. ايماااا وكتحمق ههه سعدات مينوشة بيك \n\nدخلاتو لكوزينة.. حطاتلو من المالكة لي كانت عندها تما ديال مينوشة.. وعطاتو ياكل.. وخرجات لبيتها.. دخلات طرفات حالتها وتوضات.. خرجات صلات ولبسات حوايجها ورشقلها تقاد وجهها وشعرها.. وتسكسف على الحالة.. بوكلات شعرها ونفخاتو وقلبات نصوللجنب.. وقادات ماكياج خفيف.. فوندوتان فاراجو ماسكارا وعكار خوخي مغلوق.. لبسات كبوط بكول v سخون فاللون غوز بااااااارد.. مع سروال رمادي وصباردين فنفس لون الكبوط.. وهزات جاكيط قصيرة فالاسود فيديها.. وخرجات عندو لقاتو واقف فالصالة كيهضر فتيليفون.. لابس سروال دجين مغلوق مع تيشورط بيضة وجاكيط دالجلد وصباردين.. كيمشي ويجي ويديه فجيبو ويهضر.. دار وطاحت عينو عليها.. طلعها وهبطها وتبسم ووقف كيهضر ويشوف فيها.. خبعات خجلها من نظراتو بابتسامة خفية.. وتقدمات هزات تشيوتشيو كتلعب معاه وتلف مهم ما تبقاش واقفة وكتشوف فيه.. واخة عارفاه مراقبها.. حتا سمعاتو قطع ودارت شافت فيه.. لقاتو جاي قاصدها.. يله بغات تهضر وهو يقمعها.. حط يدو مور عنقها وجرها عندو بالزربة وخطف بوسة من فمها.. خلاها ما عرفات باش تبلات.. طلقات تشيوتشيو من يديها وزيرات على عينيها حاطة يديها على صدرو وكارزة ذاتها.. حتا طلق منها وشاف فيها مبسم.. \n\nبراء :بوسة الصباح ههه(غمزها) \n\nتالاسين :(مبلقة عينيها فيه.. مزالة ما ولفات هاد سيستيم) \n\nبراء :(تسناها تهضر ووالو) نتي غااا شوفي وسكتي بركة عليك... (حط صبعو على شفايفو) ما عنديش لعكار \n\nتالاسين :(حركات راسها بلا ونطقات بصوت متقطع ) هذا.. ماط.. ما كيلصقشي\n\nبراء :(مسح على شفايفها بصبعو) جاك زوين.. بلحق اتنقصي منو\n\nتالاسين :(خرجات عينيها) لااااااا.. ما تقولاشي.. اصلا راه خفيف\n\nبراء :لا لا.. غير نقصي.. شفايفك كيفتنو هاكة.. \n\nتالاسين :ول.. \n\nبراء :(شافها اتعكس معاه وهو يقاطعها) بغيتيني نبقى غادي ونبوس فيك.. انا ما عنديش مشكلة شوفي نتي\n\nتالاسين :هااااا!!!!... لا.. هانا انقص.. غا بعد مني \n\nبراء :ههههههه يله طلقي راسك.. راه جاني جوووع\n\nدخلات لبيتها بالزربة.. هزات كلينيكس فازك نقصات منو وخلاتو باين غير شوية.. قالت اللهم سلامة ولا ندامة.. خرجات عندو كتقلب فعينيها.. هزات القط.. وشدلها فيديها.. كيشوف فيها ويضحك.. وخرجو بحالهم.. \n\nوصلو لباب العمارة.. لقاو السي المختار جالس.. وتقدمو كيسلمو عليه.. وهو كيسول على احوالهم حيث طولو الغيبة.. حتا كتم داخلة وصال لي جاية بكيطمة وكوميرة فيديها.. شافتهم ووقفات فبلاصتها مطلعة حاجبها باستغراب.. وهي كتشوف يديهم لي مشادين.. \n\nبقات واقفة فمكانها كتشوف فيهم.. حتا لاحظو وجودها وهما دايرين خارجين فحالهم.. شاف فيها كيطلع ويهبط ومعبس.. وهي كتشوووف فيه وحالة فمها.. شافت فيها تالا ورجعات شافت فيه.. وهي تقلب عينيها شافت فيها.. كمشات فمها وطلعات حاجبها.. وزيرات على يدو ونطقات.. \n\nتالاسين :(بصوت محلون) حبيبة وصااال.. كيف نتينا.. لباس عليك ؟\n\nفاقت وصال من سهوتها.. وشافت فيها ورسمات ابتسامة على وجهها.. وتقدمات جيهتها تسلم عليها.. وبراء دار كيشوف فيها مستغرب من طريقة هضرتها لي عمرو سمعها كتهضر بيها..\n\nوصال :(سلمات عليها بلابيز) اهلا احبيبة.. الحمد لله ونتوما مزيانين.. توحشناكم\n\nتالاسين :رببببببي يخليك..\n\nوصال :(مدات يديها لبراء تسلم عليه) السي براء.. لباس عليك\n\nشاف فيديها.. وشافت فيها تالاسين.. وهي ما ناسياش شوفاتها ليه فآااااااااخر مرة تجمعو فيها.. مشاو عينيها بينها وبينو.. وتشيوتشيو بين يديها.. وقبل ما يمد يدو او يجاوب او يدير اي حركة زربات عليهم ومداتلو تشيوتشيو خشاتولو فصدرو.. \n\nتالاسين :حبيبي.. شبرو عندك.. انا ريشلي شعري غير كيتجابد\n\nبراء :(شد تشيوتشيو وهو مبهوض فيها)\n\nرجعات شعرها مور وذنيها وشافت فوصال بابتسامة صفراء... لي كانت مزالة مادة يديها وجمعاتها معبسة.. وكلمة حبيبي لي نطقاتها تالا كدور فراسها.. \n\nتالاسين :كاع ما قلتيلي.. كيبقى حريق راسك..\n\nوصال:امم.. الحمد لله عصرت الليمون وشربتو وفاتني الحال\n\nتالاسين :لباس عليك ازيني.. وسمحلنا البارح.. براء كان عيان شوية عليها تعصب (شدات فدراعو وشافت فيه مبسمة) ياك احبيبي!!! \n\nبراء :(شاف فيها وساكت) \n\nوصال :(باستغراب) ههه كتقول لخاك حبيبي.. علاقتكم زوينة ههه\n\nتالاسين :(شافت فيه ورجعات شعرها لور) وي حبيبة علاقتنا زوينة ولكن ماشي حيث خوت.. (هزات يديها لي فيها الخاتم قدامها) مي حيث مزوجين\n\nشافت فيها وصال ببلاهة.. كتشوف فيها وتشوف فيديها وترجع تشوف فيه.. حطات عينيها على يد براء وشافت خاتم فيدو حتا هو.. وشافت فيهم شحال ساكتة وكترمش.. ما فاهمة والو... \n\nوصال :مممم.. مزوجين..!!!! كككك.. ككفاش.. يي.. يياااك نتوما خوت اولا!!!! ككك.. كيفاش مزوجين.... ؟؟؟؟\n\nشاف فيها بنص عين.. زعما جاوبيها يااااااالي كنتي كتقولي خوت.. شافت فيه حتا هي فاهماه وقلبات عينيها كترمش ورسمات ابتسامة صفراء..\n\nتالاسين :احححم.. نووو ما شيغي.. حنا ماشي خوت شقاق غير مربيين مع بعضنا وكتاب المكتاب وتزوجنا\n\nوصال :ههه كضحكي ياك هه\n\nتالاسين :لا.. علاش انضحك\n\nوصال :(جمعات الضحكة) ااا.. غغغ.. غير مما.. اححم.. (جمعات راسها ورسمات ابتسامة) مهم مبروك عليكم.. بدوام لمحبة ان شاء الله\n\nتالاسين :ااامييييين\n\nبراء :(شاف فتالا) مشينا؟\n\nتالاسين :وي ما شيغي.. يله احبيبة وصال سمحيلنا.. نتلاقاو ان شاء الله\n\nوصال :ان شاء الله هه\n\nفاتوها خارجين وهي شادالو فدراعو وكتمشى هازة راسها.. عارفة لعينين حاضيينهم.. وهو غادي وساقر وشاد تشيوتشيو بين يديه.. فتح سيارتو من بعيد.. ركبات.. وركب هو.. طلق تشيوتشيو فالكوسانات لور.. وتجلس شاف فيها حاط مرفقو على السرجم دالاوطو ويدو على خدو خاشي صبعو الصغير ففمو وراسم ابتسامة صغيرة على وجهو.. حاضيها وهي كتقاد سمطتها.. حتا دارت وانتبهات ليه.. وهي تحركلو راسها بمعنى شنو\n\nتالاسين :شعندك.. علاش كتشوف فيا...\n\nبراء :حبيبك!!!\n\nتالاسين :(عضات على شفايفها وهي عاد كتسترجع باش نطقات)\n\nبراء :طا شيغي!!!\n\nتالاسين :(شافت فجنابها كتسرط فريقها ودور فعينيها)\n\nقرب حاط يدو على الكوسان لي جالسة فيه وشاف فيها مصغر عينيه وراسم ابتسامة ثقة.. رجعات راسها شوية لور متوترة وحشمانة.. ونطق وهو كيقول الكلمة ويسكت يشوف فيها ويكمل.. وهاز يدو قدامها كيحسبلها بصباعو لي كل مرة يهز واحد فيهم.. \n\nبراء :وحدة من ثلاثة.. يا غرتي.. يا انحرفتي.. يااا بزوج بيهم...ودابا لي اختاريتي فيهم جاية معايا\n\nتالاسين :(رجعات شعرها مور وذنيها دافعة جبهة) حتا وحدة من ثلاثة.. غير البنت فهمات غلط وشرحتلها هاء.. غير بلا ما يمشي بالك بعيد\n\nبراء :وكان ضروري تشرحي بحبيبي وما شيغي\n\nتالاسين :(كتهرب من عينيه) ما عقلتشي على راسي قلتهم انا اصلا.. راه غير جابلك بالك..\n\nبراء :(زاد قرب منها وعينو بين فمها وعينيها) تؤ تؤ.. ما جابليش بالي... سمعت وعرفت شنو سمعت وعجبني لي سمعت وما ايكونش اخر مرة نسمعو.. تفاهمنا\n\nسكتات مقطوع فيها النفس من قربو ونظراتو.. من ريحتو وصوتو.. من ابتسامتو وهيبتو.. النفس كطلع وتهبط فيها بالزربة وصدرها طالع هابط معاها..\n\nبراء :(زاد قرب حتا لامس نيفو نيفها) واش تفاهمنا\n\nحركات راسها بالإيجاب.. ما كانتش واعية حتا علاش حركاتو.. مهم حركاتو.. كيخذرها بشوفاتو وقربو ليها.. وكيرفعها لعالم ثاني.. لاحظات ابتسامتو لي ترسمات على شفايفو وهزات عينيها.. طاحت عينيها فعينو وحدراتهم بالزربة.. قرب ناحية شفايفها.. كرزات على عينيها بقوة وشكلات قبضة بيديها.. شاف فيها وضحك.. ورجع بعد عليها بالزربة وديمارا كيتبسم..\n\nسمعات الاوطو تحركات.. فتحات نص عينيها كطل.. لقاتو تحرك.. سرطات ريقها وقلبات وجهها بالزربة جهة السرجم مغطياه بشعرها وكتفرك فيديها وسقرات وهي كتفكر فتصرفها مع وصال... لي ما حساتش لا كيفاش دارتو ولا كيفاش. قالت لي قالتو..\n\nوصلو للكافي لي قاصدينها.. نزل ولحقاتو من بعد ما هزات القط معاها.. وقفات كتسناه حتا يدور وهي كداعب القط بين يديها.. حتا حسات بدراعو لي رماها على كتفها معنقها..وهي تقلب عينيها شافت فيدو لي مدلية فوق كتفها وقلبات وجهها قدامها مبسمة..\n\nدخلات هي وياه وجلسو.. طلبو لفطور.. خداو وقت وهما كيهضرو ويتعاودو.. او بالأحرى هو لي كيهضر.. حيث كان كيعاودلها بالتفصيل فين مشاو وشنو دارو وشنو شافو.. مستمتعين بالحديث مع بعضهم.. تشيوتشيو شادينو حداهم لا يمشي يتلف.. ونساو راسهم حتا صونالو تيليفون.. جاوب كانت رؤيا لي معيطة كتسول فوقاش ايجيو.. وبلي كيتسناوهم للغذاء.. وداكشي لي كان.. ناض وخلص وخرج هو وياها وتوجهو للفيلا عندهم.. \n\n🍃🍃🍃🍃\n\nدخلو للفيلا يد فيد.. كانو مترشين كل واحد فين.. جالسة رقية وهنية فالصالة مجمعين وكيقرقبو الناب والتسبيح فيديهم غا كيحركوه وفمهم خدام فالهضرة.. حتا انتبهو ليهم هما لي دخلو وهزو راسهم فيهم.. \n\nرقية :اهلاااااااان اهلاااااااان بالعرسان.. عاد طلئوكوم\n\nتالاسين :(تبسمات بخجل وقربات كتسلم عليهم) \n\nبراء :(كيبوس راس رقية) توحشتينا ولا هههه\n\nرقية :ايوا ما نعرف.. معذووورة لي ئالو من شاف حبابو نسى صحابو\n\nبراء :تنساك الموت.. نتي هي كلشي وبلا بيك ما كاين والو... شكون يقدر ينساك وريهلي\n\nرقية :بركة من تبحليس ودوز تجلس \n\nضحك وتقدم عند هنية سلم عليها واستفسر على حالها.. دار شافها جالسة حدا رقية ومعنقة تشيوتشيو بين يديها.. وقرب جلس حداها.. \n\nرقية :(شافت فتالا من تحت النظاظر وعينيها على القط)يا شكون هاد لمزغب لي جبتو عاود.. \n\nبراء :هذا راجل لمزغبة لي عندنا.. حشومة تبقى وحدانية هههه\n\nرقية :(ميقات فيه) حشومة!!! ايوا الله يتبئي الستر.. عشنااااااا وشفنا لئطوط حتا هما برجالاتهم..(دارت عند تالا كطلع فيها وتهبط) ايوا.. ونتين كي جاك الزواج.. زيانيتي العفريتة.. فنهار بان عليك..\n\nتبسمات ليها رقية وهي كتدور فراسها.. وكتشوف فيها بين رموشها.. حتا غرقاتها فبلاصتها بقات غا كدور فعينيها... وبراء وهنية كيضحكو عليها.. \n\nبراء :لميمة.. خطي عليك لمراة خليها عليك فالتيقار ههه \n\nرقية :ااااااه دابا رجعات مراة ما بئاتشاي بنت\n\nهزات عينيها فيه مخرجاهم وهبطاتهم حانية راسها ومغطية وججهها بشعرها.. وكدوز يديها على راس تشيوتشيو على اساس ملاهية معاه.. وهي غير كتخبي وجهها لي ايطرطق قدامهم.. شاف فيها وهو عايق بيها وعارف وجهها داب كيف غاد ييكون بلا ما يحتاج يشوف فيها.. \n\nبراء :لميمة بركة هههه راها اتموتلنا هنا.. احححم.. فين هي الواليدة والواليد.. فين هي الاسرة السعيدة!!!!\n\nهنية :جبرتي كلها وفين عاطيها.. شي فبيتو. شي فالخدمة.. بلحق دابا وهما تجمعو\n\nبراء :واخة براحتهم..\n\nكملو هضرتهم..حتا بداو كيتجمعو واحد من مور واحد.. ولي جا كيدير حقو ويقشب عليهم.. حتا تجمعو كلهم.. شدات بيسان تالا فالقنت وبدات كتجرلها فلسانها وباغة تعرف شنو وقع..\n\nبيسان :(بهمس) وا غا قول ما عندك مناش تحشم\n\nتالاسين :شني انقول اصحبتي.. ما كاين ما نقولك.. عادي مشينا للدار تعشينا ونعسنا صافي\n\nبيسان :اييييييييه.. نعستوووو!!!..هنا بغيتك تقولي شني وقع\n\nتالاسين :داكشي لي فبالك ما وقعشي.. غا تهنا\n\nبيسان :(طلعات حاجبها) ثيقتك.. زعما زعما!!!!\n\nتالاسين :والله..(قلبات وجهها متوترة من الحديث فهاد الموضوع) مزاااااااااال لحال على داكشي\n\nبيسان :شني مزال!! من نيتك!! راكم مزوجين وزيد عليها كتبغيو بعضكم اولا!!!\n\nتالاسين :بدلي الموضوع ابيسان صافي\n\nبيسان :شعندك هايدا الزميتة.. يله قولي خلينا من داكشي.. غا بوسة.. غا تدريعة.. غا كليمة.. ما تقوليشي حتا هادو والو\n\nهزات عينيها كتشوف فيه.. كان كيهضر مع خوتو وملاهي معاهم.. تبسمات ابتسامة صغيرة ورجعات هبطات عينيها..\n\nتالاسين :احححم.. ونتينا شغلك.. ديها سوق راسك.. داكشي بين راجل ومراتو ونتينا مالك\n\nبيسان :يااااااااك!!!! نديها فراسي؟؟؟.. ايوا سري.. حيث بايرة نستاااااهل.. جيتي مورايا البرهوشة وتزوجتي وانا مزالة\n\nتالاسين :هههه نصيب وصافي.. حتا نتينا دابا يجيبلك الله ولد الناس لي يستاهلك\n\nبيسان :(تبسمات ابتسامة دبزز) ان شاء الله.. خليك مني.. وقولي المرض.. باسك. ياك.. عاودلي عافاك كيف كانت.. خاي كيعرف يبوس!!! باين حرايفي ولد اللدينة.. راه ولد باه\n\nتالاسين :(خرجات عينيها فيها) اواعدي.. شكتقول.. يسمعك عمي يوريك ههه.. وزايدون باش عرفتي عمي حرايفي!!!\n\nبيسان :انا لي كنت كنحصلو شاقم الواليدة فصغري ماشي نتينا .. (حبسات الضحكة وقربات كتوشوشلها) مسكينة ديما خارجة من شي قنت مريشة ودقمها عوج هههههه\n\nتالاسين :(شدات الضحكة بزز) ههه مسخوطة..\n\nقاطع كلامهم رؤيا لي خاطبات تالا ودارت عندها تجاوبها..\n\nتالاسين :نعام اخالتي؟\n\nرؤيا :ايوا فوقاش بغيتينا نعملو العرس!!!\n\nطلعات حجبانها بدهشة.. وشافت فيهم.. كلشي سقر وكيشوف فيها.. هاد الوضع بالذات كيخليها توتر.. شافت فيها وجوبات بصوت خافت.. \n\nتالاسين :انا ما بغيتشي نعمل العرس\n\nرؤيا :نعام!!!! وعلاش؟؟؟؟\n\nتالاسين :ما بغيتشي.. وما يحتاجشي\n\nبيسان :ما يمكنشي.. حمقة ولا مالك!!! \n\nهنية :علاش ابنتي.. ليلة وحدة اتفرحي بيها براسك.. ماشي اتقيل كتزوج\n\nسكتات وهي كتشوف فيهم.. وبالها ماشي معاها.. بالها مع ذكريات اخر عرس حضراتلو.. ذكريات قبيحة واخداها على ديك الليلة.. ومن تما ما بقات فرحات بواليديها.. كانو كيتعرضو يمشيو لعراسات وهي ما كانتش كتمشي.. فاش كانت صغيرة كانت اغلب ايامها مع الطبيب النفسي.. وفاش كبرات هي لي قررات ما تمشيش لشي عرس.. ودابا ما باغاش تفكر ديك ليلة... ما باغاش تحس بالنقص دواليديها لي ما كينينش معاها يشاركوها فرحتها.. مزالة هضرة باها ومها فاش كانو جالسين على الطبلة وكيحلمو بزواج بنتهم. كدور فراسها... بلحق اليوم هما ما كينينش معاها يشاركوها ديك الفرحة ويفرحو بيها..\n\nتنهدات وفاقت من ذكراياتها ورسمات ابتسامة مخبعة موراها وجع عمرو يتنسى.. ونطقات..\n\nتالاسين :نتينا عارفاني اخالتي.. ما عنديشي مع لعراسات بزاف ههه\n\nرقية :شكتئول هاد البنت.. ما سمعتهاش؟\n\nرؤيا :(نطقات هي لي حدا رقية) قالتلك ما باغاش العرس\n\nرقية :(دارت شافت فتالا) وعلاش ما باغاش\n\nرؤيا :هانتينا كتشوف.. قالتلك ما عندهاشي مع لعراسات.. واش هذا عرس عادي.. هذا عرسك نتينا.. واش اتقيل تزوج!!\n\nهزات عينيها شافت فبراء لي غي ساكت وكيشوف فيها مصغر عينيه.. بحال الا كيحاول يقرا أفكارها.. \n\nرقية :ايوا نتين ما باغاش تفرح براسك.. ايوا حنا ما تخليناش نفرحو بيكم.. علاش شحال من مرة اتزوج نتين ولا شحال من مرة ايتزوج الغنضور ديالي.. تسنيت هاد النهار وما مشيتش لئبر.. ودابا اتجي تئولي ما باغاش العرس.. ايوا صفات.. (دارت عند رؤيا) ما تديوش على هادي.. تبغي ولا ما تبغيش.. العرس انديروه\n\nتالاسين :(بتذمر) يما.. عافاك..\n\nرقية :شمن يما ولا بابا.. ترصى وسكت\n\nرؤيا :غير فهمينا علاش ما باغشي العرس\n\nتالاسين :الصمت\n\nهنية :خلاتها رقية ما تديوشي عليها.. راها غير كتفشش عليكم وصافي هههه ياك\n\nتالاسين :لا والله ما هايداك\n\nفراس :(مطلع حاجبو) وشنو؟؟\n\nسكتات شوية.. مررات لسانها على شفايفها.. ورجعات شعرها مور وذنيها.. عاد هضرات..\n\nتالاسين :انعملو العرس.. والصداع وحريق الراس.. ولبس هادي زول هادي.. وجلسي تبرزي والناس مقابلينك.. ما عنديشي مع هادشي\n\nجواد :(كيلعب فتيليفونو ويهضر) وصافي السيدة كتحشم ما بغيتوش تفهموها.. \n\nرؤيا :خشي وجهك فمشقوفك وسكتنا.. \n\nجهاد :وراه نيت خاصنا ما نخشيو فوجهنا.. راه جاني الجوع.. نتغذاو وديك الساعة تفاهمو بيناتكم.. \n\nهنية :(ضرباتو لدراعو) سكت خلينا نهضرو.. \n\nجهاد :وا راه بزاف على الحكرة.. شي يتزوج شي يبقى بالجوع.. ما بغيتوش تزوجونا وباغين تقتلونا بالجوع\n\nجواد :محااالش واش ولادهم حنا..\n\nرؤيا :ههه لا حول ولا قوة الا بالله..واخة نوضو نتغذاو وديك الساعة نهضرو\n\nجواد :ايوا هنية لينا\n\nناضو شي مور شي متوجهين للصالة باش يتغذاو.. وناضت هي كتخمم فهاد لحريرة دهاد العرس عاود.. حتا تشدات من يديها.. ودارت شافت موراها.. وجرها دخلها للصالة وطل عليهم حتا غبرو ودار شاف فيها..\n\nبراء :(بجدية) مالك؟؟\n\nتالاسين :علاش!\n\nبراء :علاش ما بغيتيش العرس\n\nتالاسين :(بملل) بفففف.. ما بغيتوشي ابراء هاء.. هايداك وصافي.. ما عنديشي مع لعراسات\n\nبراء :ما دخلاتليش لراسي.. كاينة شي حاجة ااخرى\n\nتالاسين :شني غيكون!! والو.. زيد تغذا ايكونو كيتسناونا\n\nبغات تمشي ورجع جرها وشدها من دراعها..\n\nبراء :ما تهربيش وهضري\n\nتالاسين :(ساطت) والو ابراء شني بغيتيني نقولك.. واش نقولك شي حاجة ما كيناشي!!!!\n\nبراء :تالااااااا.. (رفع حجبانو بزوج وهبطهم بالزربة) ماشي عليا..\n\nهزات عينيها شافت فيه بتحدي.. باغة توصلو بلي بصح ما كاين والو.. شاف فعينيها وشافت فعينيه وهو معبس.. بنظرة جدية.. باغي يفضحها من عينيها.. حتا غمضات عينيها وحنات راسها مستسلمة..ورجعات هزات عينيها فيه لي فاضحين ضعفها وقهرتها.. \n\nتالاسين :آخر عرس حضرتلو.. كان مع واليديا.. وهاديك الليلة كانت هي اخر ليلة نشوفهم فيها (زيرات على فمها باش ما تبكيش).. وزيد عليها ما باغاشي نعمل عرس ما ايكونوشي فيه.. فهمتي دابا علاش.. \n\nقلبات وجهها مخبعة دموعها.. ربعات يديها.. وزيرات على فمها.. حتا سمعات تنهيدتو.. وحسات بيديه لي شدو وجهها ودوروه حتا تقابل معاها.. \n\nبراء :عارف لي داز عليك ما ساهلش.. وعارف لي شفتيه ما كيتنساش..ولكن واليديك براسهم كون كانو عايشين كانو ايبغيو يشوفوك فرحانة فعرسك.. \n\nتالاسين :هانتينا قلتيها.. لو كانو عايشين.. \n\nبراء :(مسح دمعتها بصبعو) ما خاصناش نموتو مع الميت.. وحياتنا ما خاصهاش توقف اتالا.. وهما ايبغيوك تكوني فرحانة\n\nتالاسين :وانا ما انكونشي فرحانة بلا بيهم\n\nبراء :(قلب وجهو) معامن كنهضر اربي.. (دار شاف فيها) معكسة.. (تنهد) اوك.. لي ريحاتك نديروها.. صافي\n\nتالاسين :(حركاتلو راسها باه) \n\nبراء :يله مسحي دموعك \n\nمسحات دموعها.. ورسمات ابتسامة على وجهها.. شد فيديها وجرها موراه متوجهين للصالة.. ومع الباب شدهم جواد وجهاد بالتقشاب كالعادة.. جلس وجلسات حداه هاد المرة.. وبداو كيتغذاو.. \n\nمن بعد ما تغذاو وسالاو.. تفرقو عاود.. كل واحد فين شدها..بقاو غير النسا فالدار..ودوروها وسطهم.. \n\nبيسان :حشومة عليك والله.. حتا بدينا نخممو فاين انعملو العرس وشني انعملو.. ونتينا تعكس\n\nرؤيا : والصراحة غا بغيتي تعكسي.. لواه ما عنديشي مع لعراسات..واش عرسك هو عرس الناس!!!! \n\nتالاسين :وا حيث عرسي ما بغيتشي اخالتي.. انا داكشي ديال تبراز والناس كلهم حاضينك كيستريسيني..ونتينا عارفاني\n\nرؤيا :وراه اي عروسة هايداك.. داك ستريس عادي.. كون جاو لبنات ما يعملوشي لعرس على قبل ستريس كون راه حتا وحدة ما بقات عملاتو\n\nتالاسين :الصمت \n\nرؤيا :دابا نتينا غا ما بغيتيشي تخلينا نفرحو بيك وصافي.. \n\nرقية :ولااااهيلا.. عزيتي فينا الفرحة \n\nتالاسين :لا ايما.. ما تقولوششي هايدا.. حشومة عليكم.. \n\nبيسان :حشومة عليك نتينا ماشي حنا\n\nتالاسين :بيييييساااان.. ماشي حتا نتينا \n\nهنية: (شافت فرؤيا) فكراتني غااااا فيك.. \n\nرؤيا :(خرجات عينيها فيها زعما باش تسكت) احححم.. شدخل هادي فهادي اعزيزة.. \n\nبيسان :علاش!!! حتا ماما ما كانتشي باغة تعمل العرس؟ \n\nهنية :وييييه.. حتا بززتو عليها.. اما هي تقول ماشة لجنازتها.. اصلا نتوما بنات اليوم فيكم قوة لفشوش بزااااف.. نعمل وما نعملشي.. عطاكم ربي عرسان كيف البلارات.. والرزق الحمدلله موجود.. وكتشرطو وتفششو.. ايييييييوا خلات على يامنا حنا..\n\nرقية :شوفي.. نجيك. من لخر.. انا عندي شرح ملح ما يخناز.. العرس ايدار ايدار.. بغيتينا نفرحو بيك بزوجكم داكشي ما بغينا.. ما بغيتيشااااي.. نفرح بالغنضور ديالي ونبرز حداه انا نيت.. \n\nرؤيا :هههه ونكفوك ياك ايما هههه\n\nبيسان :ونهزوك فالعمارية ههه.. \n\nرقية :(ضحكات) وندير ليكم باي باي..ونشير عليكم بالورد والحلوى.. وتغنيولي ارئية يا ئطيب اللوز.. (جمعات الضحكة وخنزرات فيهم هما لي كيضحكو) واااا نوووووووووضو تشللو.. كتسناو الواحد على نئشة.. غير ينطئ الكلمة.. انا عاد بائي نتهز فالعمارية.. نطيح من تما لئبر ياك\n\nرؤيا :الله يحفضك وينجيك.. ويطولنا فعمرك.. \n\nرقية :(قصحات فتالا) شوف نتين.. اتئاد معايا ولا نئادك صحة.. \n\nتالاسين :يما فهموني عافكم.. \n\nرقية :(قاطعاتها كتعيبها) يما فهموني عافاكم.. شغادي نفهمو فيك.. انا هاد ئوة التلغجين فالهضرة كديرلي الشئيئة.. دابا من لخر.. اه.. ولا لا\n\nتالاسين :(بترجي) يما.. خالتي.. عافاكم\n\nرقية :هضرت معاك.. اه.. او لالا\n\nشافت فيهم ساكتة.. وهما كيتسناو جوابها.. مقوصة حجبانها كتستعطفهم.. ورقية مطلعة حجبانها فيها.. شافت حتا عيات وقررات تستسلم باش ما تخسرش ليهم خاطرهم.. تنهدات وهزات راسها فيهم .. \n\nتالاسين :واخة لي بغيتو \n\nرؤيا :(ضحكات) ايوا هايداك يرضي علييييييك\n\nبيسان :(قجاتها ببوسة) نموت عليك انا ههه.. احححح عندنا عرس ههه\n\nرقية :كامونية ابنتي.. كتجي غير بالعين الحمراء \n\nهنية :ايوا دابا خاصنا نحددو النهار باش نبداو نوجدو.. \n\nتالاسين :ولكن صبرو.. \n\nشافو فيها باستغراب.. كيتسناوها شنو اتنطق عاود.. \n\nرؤيا :شني عاود!!! \n\nتالاسين :ما نعملوشي عرس كبير.. غير عرس صغير.. مهم حفلة عادية نشطو فيها وصافي.. وما بغيت لا لبسة لا زوج.. غا اللبسة البيضة بركة عليا.. مهم نفرحو بيناتنا\n\nرؤيا :ايوا شمن عرس هذا لي ما فيه لا لباسي.. لا عمارية.. شني بقى فيه!!! \n\nتالاسين :وا مهم نفرحو ونشطو وصافي\n\nرقية :باغة دير عرس دلگور.. كيدخلو بالكسوة البيضاء ويبئاو بيها العرس كامل كي طيرا بئر.. \n\nبيسان :ماشي غير لكور لي كيعملوها.. وزايدون خليوها على راحتها.. مهم انعملو العرس.. تلبس فيه لي بغات\n\nرقية :يله لبس غااااا اللبسة الفاسية ونهزوك فالعمارية نتين والغنضور وبركة.. \n\nرؤيا :اواعدي على اللبسة الفاسية.. بغيتيها تسخفلنا هههن\n\nرقية :كيييتك.. مالها اللبسة الفاسيةركيف جاتك.. لئيتوها!!!! ما كاينشاااي ما حلا من ديك الهزة وديك الوئفة دالراجل ئبالتك فوق العمارية بطولو وعرضو وهو لابس الجلابة.. وديك البوسة ديال الراس.. \n\nرؤيا :ياك ما تفكرتي عمي الحاج عاود هههه\n\nرقية :ايييييه يا ليام.. كانت اول مرة واخرة مرة يبوس فيها راسي.. فالايااااام لي كانت بوسة الراس عليها السر.. اما نتوما دابا رجالاتكم تئول كياخدو رضى الوالدي.. غاديين يبوسو جايين يبوسو.. مولاي دغيس وما داروهالوش..\n\nبيسان :ايوا هاديك ايااااام.. وهادي اياااام.. وكل وقت وحلاوتو.. \n\nرؤيا :دابا خليونا من هاد الهضرة.. (شافت فتالا) كيفاش ما تلبسيشي اللباسي.. وعلاش!!! \n\nتالاسين :(تنهدات) وا خالتي عافاكم.. بلا ما تبززو عليا كثر.. ما بغيتشي ديك قوة طلوع ولهبوط.. مهم ساعة ولا ساعتين دالعرس الله يخلف ويجعل البركة.. نعملو حفلة صغيرة نلبس فيها كسيوة بيضة وصافي.. عافاكم\n\nهنية :اواعدي.. وما تعمل لا حنة لا عداية لا شدة لا أميرة!!!!! \n\nرقية :ونسيتي الفاسية\n\nتالاسين :ما خاصنيشي.. \n\nرؤيا :شعندك خارجة من الجنب!!! \n\nتالاسين :(الصمت) \n\nرؤيا :هضرنا على العرس حتا عيينا وانبداو عاود مع اللباسي.. \n\nتالاسين :غير بلا ما تعذبي راسك\n\nرؤيا :اواعدي.. واش باغة تحمقني.. شعندك معكسة هايدا!!! واش كاينة شي بنت ما كتفرحشي بعرسها.. وتفرح براسها.. تقول مزيدينك للعافية.. كون غير كنا مبززين عليك هاد الزواج... ياك بخاطركم بغيتو بعضكم وتزوجتو.. ايوا شعندك!!! \n\nتالاسين :ماشي قضية بزز ولا بالخاطر.. انا ما باغاشي نعمل العرس.. وغير انعملكم خاطركم.. وا عملولي حتا نتوما خاطري وخليوني نعملو كيف بغيت\n\nرؤيا :(شافت فيها مطولا) ما عرفت شني نعمل معاك والله \n\nتالاسين :(شدات دراعها) عملي خاطري.. عافاك\n\nشافت فيها معبسة.. وقلبات وجهها شافت فرقية وهنية لي باعو حمارهم وسكتو.. تنهدات ودارت شافت فيها بقلة حيلة.. \n\nرؤيا :واخة.. بخاطرك.. شني انقولك\n\nتالاسين :(ضحكات براحة) هههه\n\nرؤيا :ولكن صبر.. ما انعملوشي اللباسي.. ولكن انعملو ليلة دالحنة \n\nتالاسين :ولك.. \n\nرؤيا :(قاطعاتها حاطة صبعها على فمها) شششش.. حتا كلمة.. النهار دالحنة ما فيهشي نقاش.. ما بغيتيشي اللباسي ما انعملوهومشي.. ولكن لي بقى ماشي شغلك فيه\n\nتالاسين :(بتذمر) صافي واخة..\n\nرؤيا :ايييييييوا دابا.. بقالنا فوقاش انعملوه!! \n\nرقية :ايوا خير البر عاجله \n\nرؤيا :عندك الصح.. فكروني شمن نهار هذا.. الخميس ياكو\n\nبيسان :اه.. \n\nرؤيا :ايوا صافي.. السبت دالسيمانة الماجة العرس.. والجمعة الحنة.. مزيان ياكو\n\nهنية :وا ناري.. شعندك زربتي علينا.. اتعملي الزربة دعرسك عاود\n\nرؤيا :علاش!!! كلشي لي بغيناه يوجد فساعتو.. وسيمانة كافية.. كلشي يتقاد فيها ان شاء الله \n\nهنية :ايوا صافي نتوما تعرفو.. ولكن خاصكم تبداو توجاد من اليوم..\n\nكملو هضرتهم على العرس وتحضيراتو.. وهي غا جالسة وكتصنت.. ما راشقلها لا على عرس ولا على غيرو.. فاتت العصر وبداو الرجال كي تجمعو وكيدخلو واحد واحد.. حتا تجمعو كلهم.. دوزو عشية زوينة بيناتهم.. هضرو فيها على العرس وفوقاش غادي يكون.. وكلشي رحب بالفكرة.. تجمعو على العشاء تعشاو.. وناضو كملو قسارتهم.. حتا بداو كيعياو.. سبقهم فراس طلع لبيتو يرتاح.. وناض براء وقف..\n\nبراء :ايوا حنا نخليوكم.. مشى الحال\n\nرؤيا :شكون نتوما!\n\nبراء :(طلع حاجبو) كيفاش هادي!!!\n\nرؤيا :الا كتهضر على تالا غير ما تعولشي.. ما اتمشيشي معاك\n\nبراء :وعلاش\n\nرؤيا :الا ما خفت نكذب عندنا عرس من دابا سيمانة.. ومحتاجين لعروسة الا جات على خاطرك\n\nشاف فتالا.. لقاها كتشوف فيه وكترمش.. زفر ودار شاف فمو..\n\nبراء :الواليدة.. بديتي عاود\n\nرقية :راه عندها الصح.. فايامنا العريس ما كانش كيشوف لعروسة هي لئليلة سيمانة ئبل العرس.. هادشي اذا كانو كيتعارفو ئبل.. اما اذا عمرهم تشاوفو فما كانو كيتشاوفو حتا لنهار العرس\n\nبيسان :شعندك ايما هاد النهار مع ايامكم هههه جاك الحنين\n\nرقية :اودي غاااا كنهضر وصافي\n\nبراء :دابا خليوني من هاد الهضرة.. ياك لمراة مراتي.. ايوا شنو بغيتو عندي\n\nجهاد:هاي هاي هاي على الغنضور كبرتي ورجعتي بمراتك هههه\n\nجواد :(كيقلد رقية) والله ما بئيتي تحشم.. جيل ئمييش ما يحشم ما يرمييييييش\n\nبراء :(خنزر فيهم) سكت نتا وياه..\n\nشافو فيه حابسين الضحكة.. ودار هو شافت تالا ما عاجبو. حال ورجع شاف فمو.. \n\nبراء :دبا شنو! \n\nرؤيا :شنو لي شنو.. مشي لدارك.. هي ما اتمشي فاين.. ايدوز العرس وها هي معاك. حتا طلعلك فراسك\n\nبراء :الوااااليييدة\n\nرؤيا :نعاااااااااام\n\nبراء :(زفر ورجع جلس) ايوا صافي.. حتا انا العريس وانبقى فدارنا.. ما عندي فين. نمشي\n\nرؤيا :داركم!!! منين. جاتك داركم.. كتعرفنا اولدي؟؟\n\nجهد :(شاف فيه كيحاول يرسم الجدية وهو حابس الضحكة) اه بصح. شكون نتا!!! \n\nبراء :شنو دابا اتجريو عليا حتا من هنا\n\nرقية :ههه ايوا شحال هادي كنا نشدوك بالسناسل تجلس ما كنت كتبغي تجلس.. نمشي لداري نمشي لداري.. ودابا كتعيط دارنا ههه سير اوليدي لدارك سير\n\nبراء :حتا نتي الميمة كتجري عليا\n\nرقية :انا لولة نجري عليك.. يله هز ئلوعك والباب الحباب \n\nجواد:وسد الباب موراك ههه \n\nبراء :دابا دورتوني ولا كيفاش؟؟؟ (شاف فتالا) ونتي ساقرة.. عاجبك الحال\n\nتبهضات فيه منين قصدها بالهضرة وبقات غا كتشوف فجنابها وترمش..\n\nتالاسين :شعندي انا؟ \n\nرؤيا :خلي عليك البنت ومشي بحالك.. ما تبانش يعندي فاش نبغيك. انجي عندك ولا نعيطلك\n\nشاف فيهم مطولا.. وهما حابسين ضحكتهم.. ودار شاف فرؤيا لي دارتلو حركة بعينيها زعما سير فحالك.. عقد عبستو وزفر.. \n\nبراء :واخة.. بخاطركم.. تصبحو على خير \n\nالجميع :تلقى الخير \n\nدار شاف فيها هي لي متبعاه بعينيها.. تنهد وخرج بحالو.. مخليها هي ما ساخياش بيه.. غير غبر وهما يبداو يضحكو عليه ويقشبو عليها.. كملو قسارتهم عادي..وناضو تفرقو كيتسناو غذا باش يبداو الاستعدادات للعرس...\n\nطلعات لبيتها.. لقات تشيوتشيو ومينوشة جالسين كيتشقلبو ويلعبو فاابالكون.. تبسمات ودارت لبلاكار تجبد بيجامتها.. بدلات عليها.. ودخلات للحمام غسلات وجهها وتوضات.. خرجات صلات لعشاء لي مزالة عليها.. وتجبدات فبلاصتها كتشوف فالسقف..\n\nدقيقة.. زوج.. ثلاثة.. دازو دقائق وهي كتقلب فبلاصتها.. حتا سمعات صوني تيليفون.. دارت على يمينها شافت فوق لكوافوز.. ومدات يديها هزاتو مقوصة. حجبانها باستغراب.. شكون ايكون.. حتا كطلعلها سميتو.. تبسمات وناضت تجلسات بالزربة كتقاد فحالتها ببلاهة..سرحات صوتها وفتحات الخط عاضة على اصبع السبابة وسط فمها.. \n\nبراء :(بصوت خشن) ما تقوليليش جاك نعاس ونتي ماشي حداية\n\nتسمعات ضحكتها لي كتحاول تخليها ما تسمعش.. وطاحت فوذنيه برنة خااافتة.. \n\nتالاسين :وعلاش ما يجينيشي ههه\n\nبراء :(ضحك) ياك الالة.. ايوا نمشي نعس حتا انا\n\nتالاسين :يله تصبح على خير \n\nبراء :(زرب عليها) صبري صبري.. واش اتقطعي بصح\n\nتالاسين :ايوا ياك قلتي اتمشي تنعس!!! \n\nبراء :(سكت لثواني عاد نطق) ما عرفتش علاش ما كنتصدمش فيك.. اربي لما صدميني شي نهار\n\nتالاسين :كيفاش هادي عاود!!! \n\nبراء :دابا واش من نيتك كنتي غادي تقطعي\n\nتالاسين :(بعفوية) اه.. ياك قلتي باغي تنعس\n\nبراء :(غلباتو الضحكة) ههههههه نتي ماشي نورمال.. شفت فالبنات حتا عييت وبحالك عمري شفت ههه \n\nتالاسين :(عبسات) ايوا بالزعطة الا شفتي.. زيدها فراسك.. علاش كتعاودالي\n\nبراء :هههه.. هانتي بديتي تفيقي معايا.. هاكاك احبيبة.. توكضي معايا الله يرضي عليك\n\nتالاسين :واش دابا وقت لفياق ولا وقت النعاس!!! \n\nبراء :(بحسرة) اخخخخ اتالاسين اخخخخ.. حبيبة ديالي نتي.. واش كتعرفي شنو هي الرومانس ولا غير كتسمعي بيها!!! \n\nتالاسين :(قوصات حجبانها بتعجب) شني بغيتي تقول زعما؟ \n\nبراء :(ضحك بسخرية كيحك عينيه بصباعو) ههه واااااالو.. ما بغيت نقول والو.. (سكت شوية عاد كمل) واش رديتي البال بلي هادي اول مكالمة لينا فالتيليفون.. يعني من بعد ما تجمعنا ههه\n\nتالاسين :(تبسمات) وي ههه\n\nبراء :ايوا لباس.. دابا شنو.. ما انشوفكش سيمانة على قدها\n\nتالاسين :داكشي لي بانلي \n\nبراء :ننن.. ما نقدرش.. ضروري نشوفك.. \n\nتالاسين :ما ايخليوكشي هههه\n\nبراء :وشكون قالك انتسناهم يخليوني \n\nتالاسين :يعني؟؟؟ \n\nبراء :من بعد وتفهمي.. \n\nتقلب على جنبو موكي راسو بيدو.. وعينو على بلاصتها فين كانت ناعسة البارح.. \n\nبراء :بقات بلاصتك حداية خاوية\n\nتالاسين :(تبسمات بخجل وسكتات) \n\nبراء :(تنهد) بلحق نصبرو.. دابا تجي وتعمريها\n\nتالاسين :الصمت\n\nبراء :كيطرا بعدا قبلتي ديري العرس.. \n\nتالاسين :(تنهدات) غير بززو عليا وما بغيتشي نخسرلوم خاطروم وصافي.. \n\nبراء :حبيبة ديالي!!! \n\nتالاسين :(تبسمات) نعام! \n\nبراء :عارفاني كنبغيك ياك\n\nتالاسين :(ضحكات)\n\nبراء :ههه جاوبي\n\nتالاسين :امممممم\n\nبراء :وحيث كنبغيك باغي نشوفك فرحانة.. نساي لي فات.. وعيشي اليوم.. ما كنقولكش نساي واليديك.. الله يرحمهم.. ولكن ما تضيعيش شحال من فرحة فحياتك بسباب لي داز\n\nسهاات قدامها وفلاشات كيدوزو قدامها حتا وصلات لدارهم لي كتحرق ونفضات راسها.. وتنهدات بصوت مسموووووع.. \n\nتالاسين :ان شاء الله \n\nبراء :(تقلب على ظهرو) الصراحة.. كون عرفت بلي ايديرولي هاكة بسباب العرس.. كون انا لول قلتلهم بالناقص\n\nتالاسين :هههه.. سيمانة دابا تفوت ان شاء الله\n\nبراء :واش انا ما قلت الشهر ونص داز.. عاود نزيد سيمانة..\n\nتالاسين :ايوا شغاتعمل.. الصبر ههه\n\nبراء: ها هو صابر.. (تفوه)\n\nتالاسين :جاك النعاس!!!\n\nبراء :اممم.. شوية..\n\nتالاسين :ايوا مشي ترتاح\n\nبراء :ما ساخيش بيك\n\nتالاسين :ههه مشي ترتاح راك عيان.. حتا لغذا\n\nبراء :اوك.. تصبحي على خير\n\nتالاسين :تلقى الخير (بغات تقطع وحبسها صوتو) \n\nبراء :قبل ما تمشي.. عطيني بوستي\n\nتالاسين :(سكتات كدور فعينيها وتحك جبهتها) \n\nبراء :ساك تفاهمنا بوسة فاش نفيق.. وبوسة قبل ما نعس.. اولا!!! \n\nتالاسين :الصمت \n\nبراء :مالك سكتي.. راه كنتسنا \n\nتالاسين :مشي تنعس ابراء\n\nبراء :لا.. عندك تقطعي..عطيني بوستي بعدا\n\nتالاسين :هههه تصبح على خير \n\nبراء :تسنا.. \n\nقطعات كلامو فاش بعدات عليها تيلي وقطعات الخط.. حطات تيليفون على صدرها كضحك.. حركات راسها يمين شمال.. وحطات تيلي بلاصتو.. وغمضات عينيها.. \n\n🍃🍃🍃🍃🍃\n\nفتحات عينيها على صباح جديد.. ناضت من بلاصتها كتفوه.. حطات رجليها فالأرض لبسات بانطوفتها وناضت كتجمع فشعرها بالقراص.. قربات لباب البالكون.. وتحدرات حداه على مينوشة وتشيوتشيو لي مجبدين فبلايصيهم. ولي دخلاتهم من البالكون حيث برد الحال.. هزات راسها وفتحات الباب يدخل لهواء دالصباح.. هزات راسها فالسماء لي ظهرات الشمس بين غيومها من بعد ليلة ماطرة.. واستنشقات ريحة التراب لي عاطية.. تبسمات ودخلات كتكسل وتوجهات للحمام.. وهي هازة الهم للي تابعها هاد النهار..\n\nخرجات بعد دقائق وهي كدور عينيها فالبيت لي عامر بشوانط من نفس اللون ومعقودين بسينتة باج وعامرين بدهازها.. تنهدات وقربات هزات تيلي ديالها باش تسيفطلو ميساج تصبح عليه.. ساعة لقاتو سابقها.. جلسات كتهضر معاه.. وهو يصونيلها ابيل.. ناضت كتجري لمراية شافت حالتها.. قادات شعرها.. جرات لبينوار دالبيجامة على صدرها غطاتو.. ورجعات كتجري تجاوبو.. \n\nفتحات عليه الخط.. وهو يبانلها كيدور فالكوزينة وتيلي محطوط.. لابس كيطمة بلومارين وكاسكيط.. وكيحرك فمعلقة فواحد الكاس دالقهوة.. تبسمات وعرفاتو عاد دخل من برا.. بقات ساكتة وكتشوف فيه حتا دار يشوفها ولقاها فاتحة الخط.. تبسم وهو جاي جيهة تيلي وكيشرب من كاسو ونطق.. \n\nبراء :صباح الخير بالعروسة ديالي\n\nتالاسين :(تبسمات بخجل) صباح النور.. كيصبحتي\n\nهز تيلي كيتمشى بيه ويشوف فيها بنظرات اعجاب وابتسامة صغيرة مرسومة على شفاهو وكاس دالقهوة كيجغم منو..\n\nبراء : صافا.. ولكن صباح دبعد غذا ايصبح مضخم ونتي حدايا\n\nتالاسين :هههه كنتي برا! \n\nلاحظات بلي دخل لبيتو.. حط كاس دالقهوة وحط تيلي من يدو فوق لكوافوز.. وتوجه لبلاكار كيجبد حوايجو.. \n\nبراء :اه.. الجو صباح زوين.. خرجت جريت شوية\n\nتالاسين :وي بزاف.. \n\nبراء :معاش ايبداو الحنة \n\nتالاسين :على ما قالو الستة.. \n\nبراء :ومعاش ايساليو! \n\nتالاسين :ما عرفت.. مهم حتا الليل\n\nبراء :(عاطيها بالظهر وكيهضر) اممم.. اوك.. \n\nدار جاي جيهتها.. حط حوايجو وهز تيلي مبسم ابتسامة جانبية.. \n\nبراء :اندخلك دوشي معايا ههه\n\nتالاسين:(بعدات نظراتها عليه) علاش.. قطع ودخل دوش\n\nبراء :(دخل للحمام) نووووو.. اتبقاي الا قطعتي ما نتفاهمش معاك\n\nتالاسين :من نيتك.. مشي دوش وخليني عليك.. حتا تخرج وعيطلي.. نتينا كدوش وانا كنتفرج فيك\n\nبراء :(كيقيس الماء واش هو هاداك) دخلي دوشي حتا نتي وخلي لابيل خدامة ههههه\n\nتالاسين :(خنزرات فيه) براااااااااء\n\nبراء :مال حسك كتغوتي.. مهم ما تقطعيش.. ما بغيتيش تشوفي غمضي عينيك\n\nتالاسين :حشم شوية شعندك هايدا\n\nبراء :حشمي غا نتي بركة عليك.. \n\nتالاسين :انا انقطع.. تسالي وعيط\n\nبراء :(حط تيلي حدا لمراية دالحمام وهز صبعو بجدية) ما تقطعيش.. هانا اندوز ريدو\n\nتالاسين :ههه واش حماقتي.. غسل حالتك وهنينا\n\nعطاها بجنبو كيفتح السنسلة دالكيطمة ويقلع حوايجو.. بان صدرو العاري.. وحط يديه على السروال ايزولو.. خرجات عينيها وقلبات التيليفون بالزربة ما بقاتش كتشوف وما بقاتش كتبان.. حتا سمعات صوتو.. \n\nبراء :فين مشيتي.. \n\nتالاسين : (نطقات بلا ما تقلب تيلي) هاني.. \n\nبراء :مالك قلبتي تيليفون.. \n\nتالاسين :شوف نتينا علاش\n\nبراء :(ضحك) لا حول ههه.. صافي غا قلبي خلينا نشوفوك.. هانا انقلب لا كام من عندي\n\nتالاسين :ما كضحكش عليا\n\nبراء :صافي قلبتها.. غير دوري تيليفون\n\nدورات تيليفون عندها بشوية.. حتا بانلها غير الظلام وشوية دالضو حيث لا كام لاصقة مع لمراية.. وهي تسمع ضحكتو.. \n\nبراء :مالك كطلي عليا بين رموشك.. اتشوفي بوعو\n\nتالاسين :حشومة عليك والله.. \n\nسمعات الماء تطلق والصوت ديالو بعد عليها وكيتسمع مع صوت الرشاشة.. \n\nبراء :حشومة عليا مالي شنو درتلك.. \n\nتالاسين :دابا شلط راسك دغيا وبركة من الهضرة\n\nكملو حديثهم وهو مطلعها عليها.. كيدوش ومرة. مرة تجي عينو عليها فتيلي.. خلا راسو حتا سالا ولوا الفوطة على نصو.. وهز فوطة لواها على عنقو.. وقلب لا كام جيهتو.. وشاف فيها كيمسح شعرو.. وخرج من الحمام وهو كيهضر معاها.. حتا قاطعهم صوت الباب لي تحل.. كانت بيسان جات طل عليها.. وجايبالها لفطور.. واضطرات تقطع عليه.. \n\nتالاسين :فاق كلشي!! \n\nبيسان :من بكري.. غير شي وحدين من العائلة لي جاو البارح مزالين ناعسين.. \n\nتالاسين :اه مزيان\n\nبيسان :ويااا ختي عندهم دوك لولاد جنون.. وا كيطيرو وشحال فيهم دالصداع ولخبيش.. \n\nتالاسين :ههه شغاتعمل عواول صغار \n\nبيسان :ما عندي ما نعمل.. فطر نتينا مزيان.. (تبسمات) راه خاصك تخزني هاد اليوماين.. خلاتها سينا.. لينيغجيييييي هههه\n\nهزات عينيها شافت فيها وهي كتجغم من كاس العصير.. وقلبات وجهها ما بغاتش تجاوبها.. حيث ما باغاش تفكر فلي تابعها.. ولي كتحاول تهرب منو وما تفكرش فيه بتاتا.. ولكن كلشي مصر يفكرها فيه.. وعارفة راسها متبوعة بيه وكتحاول تقوي راسها وبلي هي قادة عليها.. تنهدات وسكتات.. وخلات بيسان كتوجد صيكانهم لي ايمشيو بيهم للحمام وهي كملات فطورها.. \n\n🍃🍃🍃🍃\n\nلبسات جلابتها شيبية.. ججمعات شعرها كوتشوفال.. لبسات بلغتها.. وهزات صاكها.. وخرجات هي وبيسان.. عوالين يمشيو غا بزوج للحمام.. هبطو كيتسلتو وخرجو من بابا كوزينتها وركبو فالاوطو وتوجهو للحمام.. ما كانش حمام شعبي.. وانما بحال شي سونطر بيوتي.. دخلو ليه غسلو وتحممو وسرحو عضيماتهم وخرجو دارو بيهم من الالف حتا الياء.. من لحمهم لشعرهم لضفارهم نقاوهم لوجههم.. مهم ذاتهم كلها.. عاد خرجو ورجعو بحالهم.. وكأي عروسة مغربية دخلوها بالزغارت والتمر والحليب والصلاة والسلام على رسول الله... وطلعات لبيتها ترتاح حتا لعشية.. \n\nمع السبعة دلعشية.. ومن بعد ما تجمعو العائلة المقربة والأصدقاء.. وقفات كتقاد قفطانها الغوز بيبي بثوب جوهرة مخيط بلونو مع رشيمات ذهبيين.. شعرها مسرح عادي.. خيط ريح على جبهتها.. كورميط رقيق فيديها مع خاتم زواجها.. شربيل فرجليها.. ورماو على راسها شبكة ذهيبة مغطية بيها وجهها.. هبطوها بالصلاة والسلام وماء زهر كيترش فوق راسها وفطريقها.. الهبطة دالدروج كلها مزينة بالورد الاحمر.. وشموع صغيرة فجناب الدروج.. وامرأة هي لي مكلفة بالتصوير.. حيث لعشية مخصصينها غا لعيالات.. والرجال كل واحد فين كيجري على شي شغل.. الاحان الشعبية والاندلسية مطلوقة.. فالدخلة دالدار طبلة. مخصصة بحلويات الاستقبال مزينة بالشموع والورد ولي غالب عليها اللون الأخضر.. ومجموعة من النساء بلباس موحد جالسين فقنت مخصص ليهم باش يزندو الطرح.. اي ما يسمى باللعابات..\n\nتقدمات كتشوف فيهم من تحت الشبكة لي على راسها حشمانة وفرحانة ومتوترة حتا جلسوها فجلسة فاللون الاخضر مخصصة للحنة وسط الصالة لكبيييييرة.. وطوابر دايرين بيها.. لي فيهم الشكلاط ولي فيهم كميمسات دالحناء..مع مصحف ذهبي ومرشات ديالو.. قوالب سكر.. وشربيل جديد ذهبي.. تقادات فبلاصتها والزغارت خدامين.. كتشوف فيهم ودور عينيها.. غرغرو عينيها لوهلة وهي كتخايل قدامها مها واقفة بقفطانها لي عاد خيطاتو جديد وفرحانة بيه.. ولي غرزات عقاديه عقدة عقدة.. واقفة وكتزغرت وطبل وعينيها على بنتها وكدعي فخاطرها ربي يحفظهالها.. شوية ها هو باها جا كيوشوش فوذن مها على شي حاجة ناقصة.. لابس سروال وقميجة وعرقان بقوة ما كيمشي ويججي ويتسخر على هادي وهادي.. هز عينو وشاف جيهة بينتو وقلبها دغيا قبل ما سغلبوه دموعو ويخرج بالزربة ما باغيش يبرزط لعيالات لي جالسين.. شافت فيها مها وهزات قفطانها وخرجات تبعاتو.. \"رجعو.. ما تمشيوش\" كلمات تراودات فعقلها.. هبطات معاهم دمعة وزوج سرحو على خدها حتا وصلو لذقنها.. هزات عينيها فالعائلة لي دايرة. بيها.. الفرحة بااااااينة فعينيهم.. دايرينلها كيف بنتهم وكثر.. كرموها.. عزوها.. رباوها وفرحو بيها.. ولكن شي حاجة ناقصة.. بلاصة الوالدين ما كيعوضها حد واخة يجي لي جا.. \n\nتنهدات وحشات يديها تحت الشبكة مسحات خدها.. هزات راسها فالحناية لي جلسات فجنبها فكرسي مزين على حسب الجلسة.. وبدات كتنقشلها فرجليها.. حنة خفيفة.. ما عمراتلهاش لا رجليها لا يديها بزاف.. نقش هندي متقون.. خلاتلها ضفارها ما قاستهمش.. وطول ما هي كتنقش والنساء حداها ناشطين.. بالغناء والشطيح.. وكل مرة تجي بيسان او شي حد ياخد معاها صورة.. وبيسان قايمة بالواجب الاخوي ديالها.. وكتسيفطلو فالتصاور.. تبسم وهو كيدقق فصورها.. تفاصيل صغيرة فيهم يمكن حد ما كيردلهم البال وهو كيشوفهم.. واش بحكم حبو ولا بحكم مهنتو.. لي كيخليه يدقق فأصغر تفصيل.. \n\nسالاتلها النقش.. ودازت لبنات آخرين كتنقشلهم وخلاتلها هي الحنة كتنشف..رقية كانت جالسة حداها غير سالاتلها ضربات يديها على زلافة الحناء خبعاتها.. ووصات بيسان تجلس حدا ختها تجمع لفتايات دالحنة لي كيطيحو يابسين...\n\nرؤيا لغات العداية وما دارتهاش.. ولغات شحال من حاجة غير باش ما تخليهاش تبكي.. عارفة كلام العداية شحال كيبكي وايخليها تفكر واليديها وهي اصلا ما ناقصاش.. وخصوصي من بعد ما هضر معاها براء وفهمها علاش ما كانتش باغة دير العرس وشرحلها باش تحاول ما امكن ما تخليهاش تحس بشي حاجة لي اتنغص فرحتها.. \n\nدازت عشيتهم.. نشاط.. غناء.. شطيح.. ضحك.. ومرات بكاء ديال الفرحة.. تفرقو لحلاوي.. وتفرقات الضيافة وطلباتهم تنوض لبيتها حيث عيات وخلاتهم ايعشيو الناس باش كلها يمشي لدارو.. طلعات لبيتها تبعاتها هنية وبيسان عاونوها تفتت حنتها وجمعو لفتايت خبعوهوم هما.. وخرجو خلاوها ترتاح.. بدلات عليها ولبسات كيطمة وجمعات شعرها ودخلات توضات وخرجات تصلي.. حتا دخلولها لعشاء لبيتها.. جلسات بيسان معاها مونساها...\n\nبيسان :خالتي شامة شبعات شطيح\n\nتالاسين :(كتاكل) اه.. شفتها\n\nبيسان :انا كنت كنقول ما تجيشي\n\nتالاسين :(طلعات حاجبها) علاش؟؟\n\nشافت فيها ساكتة... زعما راكي عارفة علاش.. تنهدات تالا وقلبات وجهها كتاكل ونطقات..\n\nتالاسين :باش تعرفي بلي كلشي نسى.. (هزات عينيها فيها) غير نتينا لي مزالة ما بغيتي تنسى\n\nبيسان :(بعد صمت مطول نطقات) كون كنتي نتينا فبلاصتي تنساي\n\nتالاسين :(طلعات حجبانها باستفسار)\n\nبيسان :نتينا دابا كتبغي براء ياك!!! يعني اتحسي بيا.. نتينا كون وقعلك بحال تنسى.. ما كنقولشي بلي لي عملتو صحيح.. ولكن حتا انا لي دزت منو قاصح.. تخايلي تعرفي براء كيبغي واحدة ياخرا.. واحدة عااادية ما كتعرفيها ما كتعرفك.. كيف اتجيك!!! وتوصل بيهم القضية حتا للزواج.. واش كنتي اتنساي!!! كان ايجي شي نهار وتلقاي راسك جالسة معاه ومعاها فنفس لبلاصة ومرتاحة... بلا ما يجيك الوسواس بلي يقدرو يحنو.. بلا ما تغيري.. بلا ما تهز فيك شعرة!!!!\n\nتالاسين :(الصمت)\n\nبيسان :عسى انا طحت فيك ختي.. حتا باش نكرهك ما قدرتشي.. حتا باش نقول هاديك داتلي الراجل لي بغيت وهي ما تستاهلوشي ما قدرتشي.. (تغرغرو عينيها) حتا باش نجلس نسب فيك ما جبرتشي كيفاش (نزلات دمعة زربات عليها مسحاتها).. نتينا ما حسيتيشي باش حسيتو وانا كنشوفو جاي يخطب فيك.. وانا كنشوفكم كتوجدو للعرس ديالكم.. انا عارفة راسي غلطت.. ولكن فديك الوقت الغيرة والقهرة وقلة الحيلة عماولي عينيا.. (دمعو عينيها وتسرسبو على خدها) عارفة دابا لي وقع وقع.. ونتينا دابا كتزوج بخاي.. ولكن واش ساهلة نسى بلي هو كان كيبغيك.. وبلي كان باغي يتزوجك.. نتينا كنتي تنسى!!!!\n\nشافت فيها تالا مطولا.. تقهرات عليها.. هي لي ولات عارفة الغيرة وشنو كتدير فالوحدة.. غير شوفة امراة او ابتسامة للي كتبغي كتشعل فيك عافية صعيب طفى الا ما خرجتيش نيابك.. عسى اذا كان بحال حالة بيسان.. تنهدات والضغمة بزز باش سرطاتها.. مسحات يديها وجراتها عندها عنقاتها.. وبحال الا بيسان كانت كتسنا داك العناق.. زيرات عليها وخوات لي فقلبها بلبكى.. سكتات تالا ما لاقية ما تقول.. وخلاتها تبرد على قلبها... وماا حساتش براسها حتا لقات راسها حتا هي كتبكي.. كيشهقو بزوج بيهم.. تقصحات من جهة ختها.. وهي اصلا مقصحة النهار كامل وكتصبر راسها ما تبكيش فكل مرة كتفكرهم.. ولكن دابا ما قدااتش.. خوات قلبها حتا هي.. وحدة كتبكي على لوخرا.. حتا هزات بيسان راسها كتمسح عينيها.. وبغات تقلبها ضحك.. \n\nبيسان :يعرفني براء بكيتك ينحرني ههه\n\nتالاسين :(ضحكات وسط دموعها) ههههه...\n\nبيسان :صافي سكت.. ايتنفخو عينيك ونتينا عرسك غذا.. بغيتي تطلع خايبة!!!!\n\nتالاسين :(مسحات عينيها) سكتي نتينا لولة\n\nبيسان :بلحق نتينا لي عروسة ماشي انا هههه\n\nقلبوها ضحك.. مسحو دموعهم.. وبدلو السيرة.. كملات ماكلتها.. حتا سالات وجلسو مكملين هضرتهم.. وفلخر خلاتها تنعس وخرجات لبيتها..\n\nتكسلات وهي كتفوه.. هزات يديها قبالة عينيها كتشوف فحنتها مبسمة.. تقادات فبلاصتها عيااااانة وعضامها حرقوها بقوة لجلاس وباغة تنعس.. تجبدات فبلاصتها.. شافت فااساعة الواحدة دالليل.. هزات تيلي ديالها ما كاين حتا ميساج منو.. تنهدات وحطات تيليفون وغمضات عينيها..واستعدات تنعس..\n\nدازت نص ساعة تقريبا.. كانت هي غفاااات فيها بقوة لعيا.. حتا كتسمع صوت الدقان.. حلات عينيها متضايقة ومقوصة حجبانها.. وهزات راسها بزز وعينيها مغمضين ما قاداش تفتحهم.. وتمات غادة جهة الباب تفتحو.. حتا كتسمع الدقان ولكن هاد المرة جاي من موراها.. دارت باستغراب.. شافت خيال فباب البالكون.. وقفات كترمش متعجبة.. حكات عينيها.. ووهو يدق مرة ثانية.. تقدمات بشوية خيفانة كتسرط ريقها.. وهزات الريدو غير من الطرف كطل تشوف شكون.. طاحت عينيها عليه وهي تنهد براحة.. شاف فيها كطل عليه وترمش.. وعطاها اشارة تفتحلو الباب.. عاد فتحاتها ودخل كيجري وسد الباب موراه من البرد... \n\nشافت فيه كترمش وتشوف فجنابها.. تحرك من حداها شعل ضوء الاباجور باش تبانلو مزيان.. طلعها وهبطها بابتسامة جانبية وزول القب من على راسو.. تقدم جيهتها وزربات عليه بالأسئلة وكتهضر بصوت خافت..\n\nتالاسين :شكتعمل هنا!!! وكيفاش عملتي دخلتي من البالكون؟؟؟\n\nبراء :(هضر بصوت عادي بلا توشويش) درت السلوم..\n\nتالاسين :(خرجات عينيها فيه وحطات يديها على فمو مسكتاه) شششش.. هضر بشتيتو ايسمعوك..\n\nبعدلها يديها على فمو وبقى شادها بين يديه..\n\nبراء :ويسمعو مالنا.!!! (هز يديها قابلها معاه كيدقق فالنقش).. لحناني يا لالة.. جاتك زوينة.. (هز يديها قربها لفمو وباس كفها) بصحتك..\n\nتبسمات ذايبة فيه.. وحشمانة من اطرائو.. لاحظات بلي حسن لحيتو وشعرو ونقص من لحيتو ما خلاهاش كما العادة.. جرها عندو بالزربة عنقها وزير عليها.. خشا راسو فعنقها كيشم ريحتها لي غابت عليه هاد السيمانة.. واستغلات الفرصة حتا هي وتخشات فصدرو كطفي شوقها ليه.. حتا حسات بقبلة على عنقها بورشات لحمها وخلاتها تعوج راسها مبعداه.. هز راسو شاف فيها وهي مزالة بين يديه حاطهم على جناب خصرها.. هزات عينيها فيه لقاتو كيشوف فيها مبسم ومطلع حاجبو بنظرة ما عرفاتش تفسرها.. ضحك وبعدها عليه شوية كيطلع فيها ويهبط... \n\nبراء :زيانيتي!!! واش حيث سيمانة ما شفتك ولا طاح عليك سر لعرايس ههه\n\nتالاسين :(ضحكات) نتينا تعرف دابا ههه\n\nبراء :دوري نشوف\n\nشد طراف صباعها كيدورها وهي كضحك ووجهها تزنك.. خلاها حتا عطاتو بالظهر ووقفها وفسخلها شعرها وهزو بين يديه.. \n\nبراء :قطعتي شعرك!!!!! \n\nتالاسين :(دارت عندو وهو مزال قابط شعرها) اه ديكرادي.. ولكن خليتو على طولتو غير نقصت منو شوية\n\nبراء :شوية!!! هادشي شوية.. وزايدون معامن تشاورتي.. شداك تقطعيه!\n\nهزات راسها فيه مطلعة حاجبها.. شافت فيه مطولا ونطقات.. \n\nتالاسين :من نيتك!!! كيفاش شداني نقطعو!!! ياك شعري وانا حرة فيه\n\nبراء :شعرك اه.. بلحق ما تقطعيهش.. انا كيعجبني كما كان.. \n\nتالاسين :وانا مالي!!! \n\nبراء :كيفاش ونتي مالك؟؟؟؟ \n\nتالاسين :اه.. نتينا كيعجبك كما كان وانا طلعلي فراسي وبغيت نبدل.. فين المشكيل؟؟؟\n\nبراء :بغيتي تقولي ماشي سوقي ياك؟؟؟ \n\nتالاسين :(سكتات كتشوف فيه عاد جوباتو) دابا واش انا قلتلك علاش حسنتي لحيتك!!!! \n\nبراء :الفرق بيناتنا.. انا كيعجبني شعرك كما كان\n\nتالاسين :(بعفوية) وانا كتعجبني لحيتك كما كانت \n\nطلع حاجبو فيها .. وهي دير قرب وسكتات.. وبقات كدور عينيها فبلاصتهم.. تبسم وقرب حط يدو على خصرها وجرها عندو حتا زدحها مع صدرو.. حط صباعو على خدها كيذاعبو نزولا حتا وصل لشفايفها ونطق بصوت مهموس.. \n\nبراء : من دابا لفوق انبقى نخليها كما كتعجبك.. صافي!!! \n\nتالاسين :(خدات نفس متقطع وحركات راسها باه) \n\nبراء :(مسح على شفايفها وبرك عليهم) ونتي اتخلي شعرك يرجع كما كان ياك؟؟ \n\nتالاسين :(سرطات ريقها.. زيرات على عينيها وحركات راسها.. وهي بين يديه كلها كترجف.. وقلبها كيزدح) \n\nبراء : (صغر عينيه كيدقق فشفايفها) غذا عرسنا\n\nتالاسين :(حركات راسها) \n\nبراء :غذا انمشيو لدارنا.. \n\nتالاسين :(جمدات لثواني وحركات راسها) \n\nبراء :غذا اتعمري بلاصتك حدايا\n\nهزات عينيها فيه.. وهي كتعرف شمن بلاصة كيقصد.. ما خلالهاش فرصة فبن عاد تستوعب مع هزات راسها.. مع جرها عندو وحط شفايفو على شفايفها فقبلة قوية.. كيقبلها بلهفة وشغف.. وشوق كيترجمو بانفاسو المتسارعة.. يد فخصرها كتجرها لعندو.. ويد على عنقها حاكماها.. وهي مكوانسية فبلاصتها.. حطات يديها على كتافو كتحاول تبعدو حيث تخنقات.. وهو غير ما كيزيد يججرها عندو.. حتا ما بقاتش قادرةة تصبر ودفعاتو بقوة.. حتا طلق منها كينهج.. ومخليها هي شهقاااتت وحطات يديها على صدرها كترد النفس لي تقطعات فيها.. رجعات لور مبعدة عليه وكتفادا تشوف فيه.. ونفسها مزالة ثقيلة.. مرر لسانو على شفايفو وحك لحيتو مبسم.. شاف فيها مطولا..وقرب ناحيتها ومد يدو هزلها راسها شافت فيه..\n\nبراء :مالك!!!!\n\nتالاسين :(كتشوف فجنابها وتنطق بتلعثم) وووو.. ووالو.. انننن.. انا انمشي نطواليط.. جلس نتينا مرحبا.. زعما ارتاح.. بغبت نقول خود راحتك..\n\nهزات عينيها شافت فيه فاش حسات براسها بدات تخربق فالهضرة.. لقاتو. راسم ابتسامة خفيفة على جنب فمو.. تسلات من بين يديه بسرعة.. وتوجهات للحمام.. خلاتو هو واقف حاضيها حتا دخلات وسدات الباب.. وكات عليه وحطات يديها على صدرها.. غمضات عينيها بشهيق وزفير.. كتحاول تخلي تنفسها ينتاظم.. زيرات على عينيها بقوة.. وتقدمات وقفات حدا لافابو.. طلقات الماء كترش وجهها بالزربة.. عمرات كف يديها شربات وبللات ريقها لي نشف.. دوزات الماء على شعرها.. وهزات راسها فلمراية.. خدات نفس طويييييييل وخرجاتو.. مدات يديها للفوطة مسحات وجهها.. وقفات عند الباب.. حطات يديها على لبواني.. استجمعات راسها وتبتاتو.. عاد خرجات وهي كتحاول تبان على انها طبيعية.. وهي باينة. عليها بلي كومة. من التوتر كتحرك وجاية جيهتو.. هزات راسها تشوفو.. وهي تلقاه مجبد فوق ناموسيتها.. مسرح رجليه ويديه بزوج. مخالفهم مور راسو ومتبعها بعينيه.. وقفات كتشوف فيه وعقدات حجبانها..\n\nتالاسين :شفتك تجبدتي!!! عوال تنعس هنا!!!\n\nبراء :ياك نتي قلتيلي ناخد راحتي..\n\nتالاسين :راحتك هي تجبد وتنعس\n\nبراء :علاش كاينة شي راحة من غير هادي..\n\nتالاسين :الصمت\n\nبراء :دابا اتجي تنعسي ولا لا.. (بتذمر) مالك هاكة الزمر.. واش ما توحشتينيش.. نمشي بحالي\n\nتالاسين :(ضحكاتها الطريقة باش هضر) ههههه..\n\nبراء :اتجي ولا نوض نجيبك\n\nشافت فيه مطولا.. تبسمات وتقدمات جيهتو.. حطات راسها حداه ناعسة على جنبها كتشوف فيه.. وجرات عليها لغطاء.. وهو حاضيها بعينيه.. هزات راسها فيه.. لقاتو كيشوف فيها.. وهي تحرك راسها بمعنى شنو.. قلب وجهو وتنهد وجرها عندو نعسها على صدرو.. خلاها كدور فعينيها.. قادلها راسها ودور يدو مور ظهرها.. وجرها تخشات فيه.. حبسات لوهلة كتستوعب الزربة لي زرب عليها.. وفلخر خدات نفس وتبسمات..\n\nبراء :دابا صابر عليك حيث مزالة عروسة جديدة.. من بعد هادشي فهميه راسك.. تفاهمنا\n\nتالاسين :(بصوت خافت) ههه ان شاء الله\n\nتنهد.. خدا نفس طويييييل هبطو وطلعو.. وتهز راسها مع صدرو لي طلع ونزل.. حط يدو على ذقنها وهزلها راسها تقابلات مع وجهو.. وخلا صباعو كيداعبو ذقنها قريب لشفاه ديالها..\n\nبراء :فرحانة!!!!\n\nتالاسين :(حركات راسها بالإيجاب وهي كترمش فيه)\n\nبراء :كتبغيني!!! \n\nتالاسين :(اكتفات بابتسامة كإجابة) \n\nبراء :(تبسم) واخة.. وعلاش كتهربي مني.. \n\nتالاسين :انا كنهرب!!!! لا.. \n\nبراء :علاش فاش كنقرب منك كنحسك خايفة... كتخافي مني!!!!! \n\nتالاسين :(حنات عينيها) لا.. غير حيث ما موالفاشي وصافي\n\nبراء :مأكدة!!! \n\nتالاسين :(هزات عينيها فيه وحركات راسها) امممم.. ولكن.. (سكتات) \n\nبراء :شنو!!! كملي ؟؟؟\n\nتالاسين :(شافت فيديها لي فوق كتفو) ما تبقاشي تعملي بحال قبايلة\n\nبراء :كيفاش؟؟؟\n\nتالاسين :(سرطات ريقها) زعما تزير عليا... كما عملتي قبايلة\n\nبراء :بغيتي تقولي بستك بالجهد!!! \n\nتالاسين :(حركات راسها) \n\nبراء :(ضحك وهزلها راسها) غير حيث توحشتك عليها ههه.. راه سييييييمانة هادي على قدها.. وعاد انا دابا دقت حلاوتهم هههه\n\nتالاسين :(هربات من شوفات عينيه مبسمة بخجل) \n\nبراء :واخة.. قبايلة زيرت عليك.. ( قرب باسها بالخف وبعد) ودابا!!!\n\nيتبع ..."
  },
  {
    "id": "19",
    "title": "إرحموني الجزء 20",
    "desc": " بعد عليها شوية.. شاف فيها.. مغمضة عينيها.. تبسم.. ورجع قرب.. حط شفايفو على شفايفها.. ويدو لي كانت تحت ذقنها سرحات مع خدها وهبطات لعنقها.. خدا شفايفها وسط شفايفو فقبلة حنيييييينة هاد المرة.. مغمض عينيه... وكيستفرد بكل شفاه على حدا وكيبعد شوية يخليلها مساحة فين تنفس.. تعمق كثر فالقبلة.. وطورها لقبلة فرنسية.. خلاها مدهوشة من حركاتو لي كتحاول تسايرها.. ولكن خلاها تعيش احساس زوين هاد المرة.. ترفعات معاه وشلل ذاتها.. وشلل عقلها.. حبس وبعد عليها شوية وجر شفايفها معاه.. حل عينو معسلين وتقابلات مع عينيها لي فاتحة فيهم النص.. شاف فيهم ودوز لسانو على شفايفو.. ورجع قرب مرة أخرى مزال باغي كثر.. شفايفو كيحركو شفايفها ويدو كداعب عنقها الشيء لي رخااااااها... ما حساتش حتا هزات يديها وحطاتها على خدو كتمررها على لحيتو.. هاد الحركة خلات حرارة جسمو طلع كثر.. وذاتو تكرز.. عقد حجبانو وهو بدا كيحس بالصهدة كطلع معاه.. ما بقاش كافيينو شفايفها.. هبط بقبلات متفرقة على جانب دقنها حتا وصل لعنقها وخشااا راسو فيه كيبوس... عوجات عنقها مهرباه وقوصات حجبانها.. حسات بيه طلع فوق منها وهي مزالة مغمضة عينيها.. عرفات بلي القضية اتفوووووت البوسان لهيه وهي مزالة ما وجداش نفسيا على الأقل.. شدها الخوف من صبعها الصغير وهي كتحس بصدرو فوق صدرها ويديه مكالي بيهم حدا جنابها.. ووجهو مزال فعنقها.. ركبها الخوف والخلعة.. وفاقت من داك الشعور الزوين لي كانت عايشاه وسط قبلتهم.. ما قادراش تزيد كثر.. حطات يديها على كتافو كتبعدو بشوية وهو مزال كيقبل فعنقها ببطء.. حس بيديها كيبعدوه وهز راسو شاف فيها كينهج.. \n\nبراء :مالك\n\nتالاسين :ماشي دابا.. \n\nبراء :(طلع حاجبو) \n\nتالاسين :(حدرات عينيها) ما واجداشي عافاك..\n\nشاف فيها مطولا.. تنهد وهز راسو بالزربة وبعد عليها وتجلس.. ناضت حتا هي جلسات كتشوف فيه بنص عين وهو كيمسح على وجهو وعنقو وشعرو.. فتح السنسلة دالقبية لي كان لابس كيسوط.. ودار شاف فيها كيحك جبهتو.. بعدات عينيها ما قاداش تشوف فيه.. خلاها وناض للحمام كينش على راسو.. دخل كيغسل وجهو ويفزك عنقو وشعرو ويرش الماء عليه.. خدا نفس وساطو.. وهز راسو فلمراية.. َضحك وهو كيحرك راسو يمين شمال.. غمض عينيه ودوز لسانو على شفايفو وهو كيستذكر ديك القبلة.. لي رفعااااااتو.. غير حركة يديها فوق خدو خلاتو يعيش احساس ما عاشوش قبل.. فتح عينيه وهو كيتنهد.. قاد شعرو وقاد حالتو.. سرح صوتو وهز راسو خارج.. \n\nلقاها مجبدة فبلاصتها.. مخشية فلغطاء غير عينيها لي كيبانو كيدورو.. غير جات عينيها فعينو بعداتهم كتشوف فنقط غير محددة.. ضحك وقرب جيهتها وتلاح حداها على جنبو وهي عاطياه بالظهر.. وقرب لصق على ظهرها ودور يدو معنقها من كرشها وزيرها عندو وحط ذقنو على كتفها وباسها فخدها.. \n\nبراء :كنبغيك\n\nحلات عينيها فالصباح.. من بعد ما غفات بين يديه بقوة لعيا وبلا ما تحس.. اخر حاجة عقلات عليها حضنو وهمسو بكلمة كنبغيك فوذنيها.. دارت شافت موراها ما لقاتوش.. تنهدات ورجعات حطات راسها على لمخدة.. غمضات عينيها وهي كتفكر فهاد النهار.. فهاد الليلة.. وفلي جاي موراها.. كتفكر شنو وقع البارح.. الشيء لي زاااااد خلاها توتر.. كانت كتزطم على راسها.. ولكن دابا قربات لحظة الحقيقة.. خدات نفس طويييييل.. ما كانتش كتفكر فغذا.. هي تعلمات تخلي لي جاي على الله.. هي اتعيش الساعة بساعتها.. وكل وقت بوقتو.. نفضات راسها وناضت وهي كتسمع الهاراج لي كاين فالفيلا.. والكولوارات.. نفضات راسها من كاع الافكار الخايبة.. وناضت باش تبدا نهارها... \n\nوكأي دار فيها العرس... الناس بزاف.. الهاراج كيكثر.. كلشي غادي جاي.. وكلها وشنو كيقضي.. التيليفونات كل دقيقة يصونيو.. كلشي مفتون وكيجريو باش يلحقو لعشية ويكون كلشي هو هاداك.. وهي فبيتها ممنوعة من لخروج.. ماكلتها كتوصلها.. ومرة مرة كيطل عليها شي حد.. وبيسان لي هادي سيمانة وهي مقابلاها بالماسكات... جابتلها ماسك دهنو لوجهها وخلاتهت متكية كترتاح وخرجات تشوف ما تقضي...\n\n🍃🍃🍃🍃\n\nالتوتر تزاد.. الحرارة طلعات.. الذات كترجف.. ما بقى والو.. ها هي جالسة بكسوتها البيضة كثوب اميرات ديزني... لاصقة من الفوق بيدين طايحين على لكتاف من الجنب.. ومنفوووشة من لتحت.. بدانتيل خفيف.. شعرها مرفوع لفوق ومخليين خصلات منو طايحة على وجهها وجناب عنقها.. وتاج صغير مغروز وسط شعرها.. وطرحة طويلة كذيل الحورية موراه.. بوكي ورد ابيض مع ورد احمر صغير فيديها... طقم الماس موديلو خفيف بحال ستيلها هداتولها رؤيا مكون من خاتم كورميط سنسلة وحوالق.. زينات بيهم راسها.. ماكياج متقون مركزين فيه على عينيها باش يبان لونهم.. شفايفها بعكار ماط فاللون الخوخي مغلوق جا معاها.. صدرها كيطلع ويهبط بالزربة.. جالسة كتشوف راسها فلمراية فوسط بيت فالقاعة لي حاجزينها.. كتسمع صوت الاغاني... رجليها كتفيفري ويديها عراقو وكتحكهم مع بعضهم.. لكوافورا ولي كيعاونوها كيدورو حداها ويقاضو شغالهم من بعد ما سالاولها.. حدرات عينيها كتشوف فيديها المنقوشين.. حتا هزات راسها فالباب لي تحل بالزربة.. كانت بيسان.. بقفطان مودرن على شكل كسوة صواغي فالاسود يدين حد المرفق وطايحين على لكتاف بشوية.. لاصق على فورمتها بطاي حوتة.. نازل بخطوط منها لي عادي ومنها لي مرصع بحجار رقيقة عطاتو بريق.. محزم من الخصر ولصق فلحزام طرف ثوب بحال شي جوب.. شعرها مطلوق على شكل تدرجات.. وماكياجها سموكي.. نطقات بالزربة وهي كطل من الباب.. \n\nبيسان : تالا.. براء كيتسنى\n\nغمضات عينيها.. خدات نفس طويييل كتحاول تزول التوتر.. شافتها بيسان هاكاك ودخلات قربات عندها.. \n\nبيسان :ما تخلعشي.. كلشي ايدوز مزيان.. \n\nتالاسين :كيف جيت.. مزيانة؟\n\nبيسان :كتحمقي.. راه قلتهالك قبايلة... فننننة تبارك الله عليك.. خويا داك شوية دلعقل لي كان باقيلو اطيريهلو هاد ليلة\n\nتالاسين :ما نكونشي قدك.. جتي غزالة والله \n\nبيسان :حنا ما نبانوشي قدامك هاد ليلة هههه\n\nتالاسين :بفففف.. قلبي غيسكت... كاين الناس بزاف\n\nبيسان :شبغيتي شي ناس نتينا.. نساي عليك الناس.. وفرحي غا براسك.. الليلة ليلتك.. \n\nتالاسين :(زفرات) والو اختي.. الخلعة مشبراني من صبعي صغير\n\nبيسان :قراي المعوذتين واية الكرسي واستغفري الله... (حطا يديها على فمها مبسمة) قراي اختي على راسك قراي... حيث باينة ايعطيوهالك هاد ليلة.. \n\nتالاسين :فاين هو براء!!! \n\nبيسان :كيتسناك برا.. خاصكم دخلو الناس كيتسناو.. \n\nتالاسين :واخة.. (شهيق زقير ورسمات ابتسامة على وجهها ودارت اتخرج وحبساتها بيسان).. \n\nبيسان :صبر.. هبط الطرحة على وجهك\n\nتالاسين :احححم.. واخة.. عاوطالي\n\nقاداتهالها بيسان وهي معجبة بجمالها وبجمال طلتها وفستانها.. تمشات قدامها وهي سرحاتلها الكسوة من لور وقاداتها.. تقدمات بخطوات بطيئة... فتحولها الباب وخرجات كتمشى فالكولوار وبيسان موراها كتصور بتيليفونها.. كلوار طويل.. ارضو كلها رخام كتبري.. مرمي عليها الورد.. وفجنابها بالونات مشدودين بخيط طايرين فلهواء فاللون الاحمر.. رائحة الشموع المعطرة عاطية.. دارت مع الدورة وهي توقف فمكانها.. بان ليها واقف فاخر الكولوار فين كايينين دروج كيطلعو لباب القاعة الخلفي منين كيدخلو العرسان.. حبسات فمكانها وحبس نفسها معاها.. شافت فيه من تحت الشبكة.. جذاب بطلتو.. كوستيم اسود قااااتم.. سوميج بيضة بدرجة بياض فستانها.. جيلي كيبان من تحت الكوستيم لي سادلو صدايفو بزوج.. وبابيون حمراء صغيرة.. حذاء رسمي لامع.. وشعرو مسرحو وقالبو للجنب.. وفالجناب محسن شعرو مخليه قليل.. لحيتو مطراسية مزيان.. كان كيقاد فالكوستيم بيدو واليد لوخرا فجيبو وحاني راسو.. انتباه لحركة قدامو وهز راسو.. وهنا حبس الوقت عندهم بزوج.. هو كيطلع فيها ويهبط وهي كذلك.. وبزوج بيهم مسحورين ببعضهم.. كأنها اول مرة يشوفو بعضهم..\n\nها هي ذي قادمة.. 👑\n\nفتاتي.. 👑\n\nحبيبتي.. 👑\n\nزوجتي.. 👑\n\nوردتي ربيعية الطلة.. 👑\n\nتنظر.. فتقتل..👑\n\nتبتسم فتُحيي..👑\n\nها هي ذي تخجل.. 👑\n\nها هي ذي غمازتها تظهر.. 👑\n\nوهي تعلم ماذا فعلت بقلبي الآن... 👑\n\nتعلم أنه يتخبط من مكان لمكان.. 👑\n\nلكن لا تعلم انه لو اقبلها آلاف المرات لا يكفيني في هذا الأوان.. 👑\n\nفرفقا يا وردتي الربيعية.. رفقاً يا زهرة البيلسان..👑\n\nتسحر بيها كثر ما كان مسحور.. فتناتو.. ترفع بقات كتبانلو غير هي قدامو... طلعها من تحت حتااااااا لفوق.. مدقق فكل تفصيلة فيها.. فعلا كانت أميرة فطلتها.. أميرة قلبو.. لاحظ صباع يديها لي كيلعبو وهما شادين البوكي.. وقرا توترها منهم.. وجهها مزال ما واضحش بسبب الشبكة لي مغطياه.. تشوق يشوف عينيها.. يشوف خدودها وهما حومر.. يشوف شفايفها وهما كيرجفو بالدهشة.. طفاو ضواو الكولوار لي هما فيه.. وشعلو أضواء خفيفة عطات جو رومانسي.. والكاميرا مان كان واقف حدا براء كيتسنى لعروسة تبان باش يصور هاد لقطة.. تقدم بخطى رزينة ناحيتها.. مركز شوفتو غير عليها.. ما حاس بحد وما شايف حد.. وما كانتش حسن منو.. كانت مبهورة بطلتو.. جاذبيتو وهيبتو.. وشوفتو ليها وهو جاي جيهتها.. فكل خطوة كيديرها كيتسمع فيها صوت كعب حذائو.. وفكل مرة كيدق صوتو فوذنيها كيخليها تهز فمكانها.. خطوة مور خطوة.. وها هو كيقرب كثر.. دابا كتقد تشوف البريق لي فعينيه بوضوح كثر.. وابتسامتو الخفيفة المذهولة لي مخفية وسط لحيتو بدات كتفرزها.. ما حدو كيقرب وهي كتحدر فعينيها وتسرط فريقها.. حتا هبطات عينيها كتشوف فيديها... وبزوج ثواني بانلها صباطو.. وشمات ريحتو.. وحسات بنفسو وهو قريب ليها..\n\nحط يدو على اطراف طرحتها.. وهزها بشوية حتا رماها موراها.. هزات عينيها وشافت فيه.. وتلاقاو عينيهم.. كلمة حمقاتو فهاد اللحظة قليلة... وقلييييلة بزاف.. جميلة وزادها الابيض جمالا.. فتناتو بمعنى الكلمة.. ما بقاش عارف فين يشوف بالضبط.. ولا شنو يقول.. اكتفى بابتسامة واااضحة ومبينة اعجابو بيها.. ابتسامة ما قداتش ما تبادلوش بختها.. هز يدو حطهم على كتافها.. وقرب لعندها وقبل الجبين ديالها.. حطات يديها على صدرو وغمضات عينيها وتنفسات بنفس طويل خلا ريحتو طلع معاها كثر.. وفتحات عينيها على إثر لمستو لذقنها وهو كيهز راسها باش تشوف فيه.. غير جات عينيها فعينو وهو ينطق.. \n\nبراء : فليشهد العالم.. أنني عن عرش قلبي تنارلت.. وعن تاج حكمي استغنيت.. ولحبيبتي أعطيت.. ما أملك.. وما ملكت.. \n\nسكت كيشوف فعينيها وهي تبسمات ابتسامة عريضة.. خلاتو يذوب فيها كثر.. وبهمس وصوت يله تقدر تسمغو هي نطق ويدو مزالة كداعب ذقنها... \n\nبراء :كتحمقي... \n\nنطقها وقرب بخفة خطف بوسة قرييييييييبة من شفايفها واستنشق ريحتها فنفس طويل عاد بعد عليها.. مخليها غارقة فحوايجها بالحشمة وهي كتشوفهوم دايرين بيها.. واخة قلالين بيهم.. ولكن هادشي ما منعش خجلها..\n\nبعد شوية ووقف قدامها.. وحط يدو على الطرحةة جرهالها على كتافها العريانين غطاهوم وقادهالها.. وهضر بصوت فيه نبرة من التذمر..\n\nبراء :ولكن هاد الكسوة كون تسترات شوية تكون حسن..\n\nتالاسين :(طلعات حجبانها بدهشة) خايبة!!!\n\nسكت كيشوف فيها.. ما بغاش يزيد يقول شي كلمة تخسرلها هاد ليلة... تنهد وسرطها ونطق...\n\nبراء :بلعكس زوينة.. ولكن خلي هاد ثوب (ما عرفش اسمها) نازل على كتافك.. هاكة حسن\n\nبيسان :احححم اححم.. سمحولي انقاطعكم.. ولكن الناس كيتسناو.. هههه\n\nشاف فختو.. وقاد الكوستيم ديالو.. سرح صوتو.. وارسم ابتسامة جانبية خفيفة على وجهو.. قاد كتافو ودار على شمالها عطاها دراعو تشد فيها.. حنات راسها كضحك ويديها كتدخل وسط دراعو.. حسات بيدو لي شدات يديها وقرباها لفمو باسها.. تبسم فوجهها ورجع حط يدها وسط دراعو.. وشافو قدامهم.. كيتمشاو خطوة بخطوة.. وقلوبهم اطير بالفرحة.. ببسان موراهم كتقادلها الكسوة باش ماتعكلهاش.. المصور قدامهم كيفيلمي دخولهم.. سمعو صوت الموسيقى لي تقطعات وهما كيقربو من باب القاعة.. وتبدلات بموسيقى اخرى.. ولثواني وهما واقفين قدام الباب لكبير المزين بالذهبي فالحافات ديالو.. كأنه باب قصر ملكي.. فجأة تفتح على مصراعيه امامهما.. وضرب فيهم ضوء مسلط عليهم من السقف.. شافو قدامهم.. ما كانتش الرؤية واضحة ليهم.. كيشوفو غير الطريق لي مضوية قدامهم ومزينة بالورود وغادة حتا وصلات لمنصة جلوسهم الفخمة... ولكن قبل كاينة منصة الرقص لي نازل من السقف لي فوق منها.. ورود على شكل هدوب طويلة وقصيرة.. تسمع صوت فيروز وسط القاعة واغنية طلي بالابيض كتردد فارجائها... تبهرات بزينة وجمالية المكان.. ومدى فخامتو.. ما كان عندها حتا دراية بشنو كيجهرزو.. وفين وكيفاش.. سلمات زمام الامور لرؤيا وما توقعاتش ادير العرس بهاد الفخامة.. زاد توترها وهي عارفة بلي العينين عليها من كل جهة.. وهي ما قاداش تشوف شكون كاين.. وشكون كيشوف فيها.. وكيفاش كيشوفو.. حسات بيدو زيرات على يديها وهزات عينيها شافت فيه... وغمض عينيه وفتحهم كأنه كيقولها تهدني.. سرطات ريقها.. وتقدمات تابعة خطواتو.. وهما غاديين مع الكولوار تحت كلمات اغنية ماجدة الرومي.. والضوء تابعهم وكيتحرك معاهم.. \n\n\"طلي بالأبيض طلي...🌠\n\nيااااا زهرة نيسان.. 🌠\n\nطلي يا حلوة وهلي... بها الويشي الريااااان.. 🌠\n\nواميرك ماسك إيديك.. 🌠\n\nوعيون الكل حواليك.. 🌠\n\nوالحب يشتي عليكي ورد وبيلسان..\" 🌠\n\nتسمع صوت تصفيقات الحضور لي ما باينينش.. وصوت تزغيرتهم وصلاتهم على النبي.. خلاهم يدورو يشوف فجنابهم مبسمين.. وفنفس الوقت ما عارفينش لمن.. كان الطريق طويل وخاصة ان خطواتهم بطيئة.. وهما زايدين حتا وقفو حدا منصة جلوسهم.. لي كانت بكرسي فاللون االباج الداكن شوية.. فوطوي واحد حوافو مزينة بالذهبي.. وخلفيتو وسقفو نازل معاهم الورد من كل جهة.. دارو كيشوفو جيهة الناس مبسمين.. ومع دارو مع شعلو الأضواء متابعين حتا ضواو القاعة كلها.. وبداو كيفرزو لوجوه.. رؤيا بلبستها الخضراء الملكية وشالها ذهبي رامياه على كتف واحد..كتشوف فيهم بعينيها لمدمعين وحاطة يديها على فمها.. فراس لي واقف موراها مباشرة بلباسو لكلاص فاللون لبلومارين.. هاز راسو مبسم.. وحاط يديه فجيايو.. جواد وجهاد لي لابسين بحال بحال كالعادة فارقين غير لون لكرافاط.. واقفين كيصفرو بحماس.. هنية رقية زينب حسن.. كلهم جالسين فطبلة وحدة على يمينهم قريبة ليهم.. وبيسان لي عاد نظمات ليهم من بعد ما كانت موراهم.. شد فيديها وتقدمو عند العائلة باش يسلمو عليهم.. قربات رؤيا من تالا وعنقاتها عندها كدمع بالفرحة وكتردد فكلمة تبارك الله.. ما شاء الله.. وهو سلم على باه لي كيطبطب على ظهرو بقوة نوعا ما.. تسالمو معاهم كلهم وهما كيباركو ليهم وفرحانين بيهم.. والفرحة باينة من عينيهم..\n\nرجعو لبلاصتهم..جلسات وجلس هو حداها.. شاف قدامو فالحضور لي كيشوف فيهم غير هما وتنهد وهو كيفتح صدافة ديال الكوستيم ديالو.. ودار كيشوف فيها.. تبسملها وتبسماتلو.. وحط يدو فيديها.. تنهدات وقلبات وجهها كتشوف فالحضور.. سرطات ريقها حيث كانت القاعة عامرة.. وكل مرة طيح عينيها على شي حد كتعرفو ويتمتملها بفمو او يديرولها حركات على اساس كيشكرو فيها.. وهي كتبسملهم.. دارت على القاعة كاملة بعينيها.. على لوجوه كلهم.. ودارت شافت فطبلة لي جالسين فيها العائلة حداهم.. فيهم لي سيفطولها قبلات فالهواء.. وفيهم لي كيصور.. وفيهم لي كتافا بانه يبتاسم.. وفيهم لي كيدعي ليهم.. تنهدات بحرقة.. وبشوية بشوية بداو الدموع كيتجمعو فعينيها بلا هواها... كدور وتشوف فكاع الناس لي حاضرين.. حتا وجه فيهم ما هو وجه مها ولا وجه باها.. حسات بالفرق.. حسات بالنقص... واخة كلشي داير بيها.. وكلشي فرحانلها.. ما منقصين عليها والو.. ولكن كتبقى بلاصتهم.. يا ريت لو كانو حتا هما... ويفرحو بيها.. ويشوفوها عروسة كما تمناوها.. مزالة كتعقل على هضرة باها.. \"الا ما كان سيد رجال ما نعطيهاش ليه\".. ما كرهاتوش كون كان وتقولو هاني لقيتو.. ها هو حدايا.. كيبغيني... ايصوني وايتهلا فيا.. فينك ابابا تشوفو.. تقهرات وحسات براسها باغة تبكي وفنفس الوقت خاثها تقمع راسها.. هبطات راسها حدراتو كتشوف فصباع يديها.. حتا دار فجأة لجيهتها ولاحظ راسها لي مهبطاه ونطق... \n\nبراء :مالك!!! \n\nتالاسين :(بصوت منغنغ) والو.. \n\nبراء :(عقد حجبانو) هزي عينيك فيا.. \n\nما تحركاتش.. زاد قرب منها كيحاول ما بين والو قدام ناس... \n\nبراء :قلتلك شوفي فيا... هزي راسك\n\nهزات عينيها فيه.. وهو يعقد حجبانو كثر.. متفاجأ من الدموع لي معمرين عينيها.. حط صبعو على ذقنها كيدقق فوجهها.. وهي دورات وجهها مخبعاه على الناس وكتمسح دموعها بطراف صباعها...\n\nبراء :علاش كتبكي... شنو واقع... \n\nتالاسين :والو ابراء.. غير خليني\n\nبراء :(بحدة) كيفاش خليني... هضري!!!!! \n\nتالاسين :الناس كيشوفو فينا صافي.. \n\nبراء :وشغلي فالناس.. علاش كتبكي!!! \n\nتالاسين :(غلباتها البكية) ما كرهتشي يما وبابا يكونو معايا اهنههههئ.. والله ما كرهتوووووم ابراء.. مخليين بلاصتهم عليا بزاااااف اههئ أهنئ.. \n\nقلبات وجهها مخبعاه.. ما باغة حد يشوفها كتبكي.. وعارفة وجهها ايتجخلط دابا.. عيات حابساها وطلقاتها.. تبهض هو فيها.. بقى غا كيشوف ما لقى ما يقول.. شنو ما قال ما ايواسيهاش... وما ايعوضهاش على غيابهم.. تنهد وجرها عنقها عندو كيمسح على ظهرها والناس كيشوفو.. وبداو كيتمتمو كلها وشنو كيقول.. شاف فمو وعائلتو لي كيسولوه بعينيهم ورؤيا لي وقفات باغة تجي.. وهز يدو بمعنى غير خليك وطمنهم بعينيهم.. وبعد عليها شوية.. وتقابل معاها كيهمسلها.. \n\nبراء :شششش.. صافي مسحي دموعك.. عارف بلاصتهم ما يعوضها حد عندك.. بلحق ما عندنا ما نديرو.. مكتاب الله كيتصرف.. دعيلهم بالرحمة وما تبكيش.. كون كانو ما يبغيوش يشوفوك كتبكي فنهار عرسك..\n\nتالاسين :يا ريتهم كانو ابراء.... يا ريييييت اههههئ اههههئ.. \n\nبراء :كلمة يا ريت عمرها ما نفعات.. وعمرها ما رجعات الميت ولا صلحات لي فات..\n\nتالاسين :(حانية راسها كتبكي ودمعتها قطرات على لبوكي دالورد)\n\nبراء : مسحي دموعك صافي.. ها الماكياج ديالك ايتخربق وترجعي خايبة.. \n\nتالاسين :(هزات عينيها شافت فيه وقلباتهم) \n\nبراء :(باغي يضحكها) هههه عرفتي وخيابيتي نسمح فيك بارزة هنا بوحدك ونمشي.. ما تعرفيني ما نعرفك.. \n\nتالاسين :(قلبات وجهها ) \n\nبراء :(تنهد مقهور عليها.. وحط يدو على خدها كيمسح دموعها) وا صافي.. بلا بكى الله يرضي عليك.. ديريلي خاطري.. على وجهي ما تبكيش\n\nهزات عينيها فيه مدمعين.. حركات راسها بالإيجاب.. وشافت لفوق كتمسح عينيها بطراف صباعها وتشمر على نيفها.. جر منديل من جيبو كيمسحلها عينيها بلا ما يخلطلها الماكياج لي فعينيها.. وعطاهلها شداتو بيديها مسحات نيفها.. وهو مقابلها..\n\nبراء :مزيان دابا!\n\nتالاسين :(تبسماتلو) اه.. مزيان\n\nبراء :وهاكاك ضحكي.. هانتي خليتي كلشي يتفرج فينا.. \n\nدارت كتشوفو فين كيشوف.. شافت فالطبلة ديال رؤيا والباقي.. لقاتهم كيشوفو فيهم مشوشين.. تبسماتلهم ودارت شافت فالناس وهي غرقانة فحوايجها.. \n\nتالاسين :(بهمس) ما قدو فيل زادو فيلة.. دبا ايبقاو هايدا حاضيينا\n\nبراء :(ضحك) ههه نخطفك!!! \n\nتالاسين :(دارت شافت فيه) اه عافاك.. \n\nبراء :(تبسم وقرب عندها عاض على شفاهو التحتانية وكيشوف فشفايفها) بلحق حتا حاجة ما فابور... \n\nطلعات حجبانها بزوج بدهشة.. ورجعات راسها لور ودارت بالزربة كتشوف شكون كيشوف فيهم.. وطبعا.. كلشي حاضيهم الا القلة القليلة لي مشغولين.. سرطات ريقها وحنات راسها كتهضر تحت سنانها وتبسمات ابتسامة صفراء .. \n\nتالاسين : باسل.. والله حتا باسل.. كلشي كيشوف فينا الزمر\n\nبراء : ومالكي باغة البيليكي الزمر دبصح هههه\n\nتالاسين :ما تخطفني ما نخطفك.. فوتني غا عليك وبعد مني\n\nبراء :تخافي غا نديرهالك قد فمك ونخليك بارزة كي لهبيلة هنا بوحدك.. \n\nتالاسين :(ميقات فيه) ايوا هي لولة..الما والشطابة.. شكون شادك\n\nشاف فيها مطلع حاجبو ومبسم نص تبسيمة.. وهي كتقلب وتشقلب عينيها فيه.. شاف وسط عينيها مباشرة مطولا.. كأنه كيقولها واش مأكدة.. وهي كتقليه بعينيها.. تنهد وسرح صوتو وناض وقف على غفلة مخليها خرجات عينيها كتشوف فيه.. وهو كيسد صدافة كوستيم ديالو.. شافت فيه مبهوضة وشافت فالناس ورجعات كتشوف فيه وتهضر تحت سنانها.. \n\nتالاسين :فاين ماشي!!!!!!! \n\nبراء :(دار شاف فيها مطلع حاجبو) ياك قلتي الما والشطابة.. ايوا كرطي مورايا دابا \n\nتالاسين :من نيتك..!!!!! \n\nبراء :باش هاد المرة تبقاي تعرفي شنو كتخرجي على فمك.. \n\nتالاسين :(ضحكة صفراء) ههه عملتيها بصح.. غير كنت كنضحك معاك ههه.. شعندك ما كتعرفشي الضحك\n\nبراء :(حابس الضحكة) دابا انا لي ما كنعرفش نضحك.. \n\nتالاسين :وشكون!!! \n\nبراء :شوفي نتي دابا.. مهم هانا مشيت.. \n\nخلف خطوة وهي توقفو مخرجة عينيها ورجعات كضحك ضحكة صفراء فوجوه الناس وهزات عينيها فيه.. \n\nتالاسين :(تحت سنانها) برااااااء دوز تجلس الناس كيتفرجو فينا\n\nبراء : هادشي كان خاصك تفكري فيه قبل.. \n\nتالاسين :برااااااء واش من نيتك زعما ولا كتفلا... فاين ماشي!!!!! \n\nدار شاف فيها وفتعابير وجهها وهي مبهوضة ومفافية.. عيا حابس الضحكة وطلقها فوجهها وهبط لمستواها باس جبينها وهو كيضحك ورجع هز راسو فيها.. \n\nبراء :ههههه لهبيلة ديالي.. انمشي غير هنا ونرجع هههه حماقيت انا نخلي هاد الزين\n\nتالاسين :فاين اتمشي وتخليني جالسة هنا بوحدي\n\nبراء :حبيبة.. انمشي للحمام.. تمشي معايا!!! \n\nتالاسين :(عوجات فمها) مشي مشي.. وما تعطلشي\n\nضحك كيحرك راسو يمين شمال.. ودار حاط قبضة يدو على فمو كيسرح صوتو.. هز كتافو وتم دايز غادي جهة الحمامات.. مخليها هي جالسة كدور فعينيها حتا ناضت عندها بيسان كضحك عليها.. وتقشب معاها... وونساتها حتا رجع براء وجلس حداها مطلعها عليها ونست لقى باشش يشد فيها.. بداو الناس كيجيو بشوية بشوية يباركولهوم.. والاغاني خدامين والنشاط بادي.. ولي عوال يشطح راه ناض.. ولي محيح محيح.. وجواد وجهاد دايرين خدمتهم كيجمعو فالنوامر ما خاطيين حتا وحدة...\n\nكانو جالسين كيهضرو مع بعضهم ويضحكو مرة مرة.. حتا كتوقف عليهم شامة بقفطانها وشالها وياسين راجلها... هزو عينيهم فيهم.. تبادلو النظرات لوهلة بغرابة.. وتقدمو كيباركولهم وهما كيرحبو بيهم.. جلس براء من بعد ما كان واقف كيسلم عليهم وتنهد وهو متبعهم هابطين فالدرجات وغاديين جهة الطبلة دالعائلة.. دارت عندو تالا ولاحظات نظرتو الغريبة ووجهو لي تبدل ونطقات..\n\nتالاسين :شعندك!\n\nبراء :(تبسم ابتسامة صغيرة) والو..\n\nمزال كيهضر حتا شاف قدامو وهو يبانلو سعد لي جاي جيهتهم.. كيقاد فكوستسمو وهاز راسو مبسم.. طلعو وهبطو وقلب وجهو للجنب كيضحك بالفقصة كأنه كان عارفو.. توقعها فاش شاف شامة وياسين.. وظنو ما خابش.. رجع هز راسو لقاه وصل عليهم.. ونطق..\n\nسعد :مبروك للعرسان\n\nدارت شافت فيه من بعد ما كانت كتشوف فبراء.. علات حجبانها بزوج متفاجئة ومستغربة... ودارت شافت فبراء بالزربة. ورجعات شافت فسعد مفافية...\n\nتالاسين :سسس. .. سسعد!!\n\nقرب وقف عليهم وهو مبسم ابتسامة خفيفة.. عينو كانت فبراء وماشي فتالا.. براء لي كيشوف فيه بنظرات ما نقدروش نقولو عليها نظرات ترحيب ابدا... لاقا حجبانو بنظرة حادة فيه.. تبادلو النظرات بيناتهم لثواني... وتالا عينيها كتمشي وتجي بيناتهم.. وكتسرط فريقها خايفة من شي حرب ولا شي روينة تنوض.. طاحت يديها على يد براء لي جامعها على شكل قبضة ومزير عليها.. وبدات كطلب السلامة فخاطرها... حطات يديها على يدو وزيرات عليها... الحركة لي ردلها البال سعد لي واقف.. وتبسم ابتسامة. جانبية بحال الا كاع ما مسوق... وهز راسو فبراء.. \n\nسعد :مالك مكشر اصاحبي.. طلق البشرة راه عرسك هذا ههه\n\nبراء :شنو جاي دير هنا!!! \n\nسعد :كنت دايز وقلت نجي سلم.. ومنها نيت نتعشا معاكم توحشت طياب لعراسات هههه\n\nبراء :(بغضب) علاش كتقلب!!!! توحشتي لعصا.. ما بردش لحمك من اخر مرة\n\nسعد :(حك عنقو) مزيااااان منين جبدتي داك النهار... يدك طلعات حرشششششة اصاحبي ههه\n\nبراء :ما صاحبكش انا\n\nتالاسين :(زيرات على يدو) براء... تهدن\n\nسعد :عندك الصح.. حنا خوت.. ماشي صحاب\n\nبراء :(شاف فيه التشاش خارج على وذنيه... ومخننننننزر وناوي على خزيت) \n\nسعد :(تنهد ودار كيشوف فجنابو.. ودار شاف فيه وهو كيقاد كوستيمو ونطق) تكالما اصاحبي.. ما جايش باش ندابز.. وما جايش باش نخسر فرحتكم... جيت غير نبارك ليكم وقولكم الله يدومها محبة بيناتكم... وهنا خلينا نبداو انا وياك صفحة جديدة نساو فيها لي فات... \n\nبراء :الصمت\n\nسعد :(عقد حجبانو بجدية) لي فات.. لا انا غالط فيه.. ولا نتوما.. مكتاب ربي كيتصرف.. يمكن انا تعصبت وفت لقياس.. ولكن حط راسك بلاصتي.. ما كنضنش كنتي ادير قليل\n\nبراء : شنو باغي دابا! لاش جاي!!! \n\nسعد :وااااه اصاحبي لا تعيقش... راه ما جايش نخطفها غير تهنا\n\nبراء :(خنزر فيه) \n\nسعد :كالم كالم... صافي فهمنا... (تنهد) شرف اخاي.. انا ما جايش نجيد الصداع انقولها ونعاودها... جيت باش نساو الذي مضى وما نبقاوش حابسين عندو.. ما دوزناش قليل... راه سنين دالعشرة والخاوة..وقع مشكيل نوضناها وبدلنا الجو شوية ههه.. الله يخلف ويجعل البركة... ما تشدش فالحاجة بزاااااااف.. \n\nشاف فيه براء مطولا.. كيدور هضرتو فراسو... مطلع حاجبو ومركز الشوفة فعينيه.. وتالا لي وسطهم غير كتصنت وساكتة وحاضيةة معاهم عندك شي واحد فيهم يزغبو ربي ويبغي يلعب لكومبا... \n\nبراء :شنو المطلوب مني دابا!!!!! \n\nسعد: وااااالو.. غا تبرد وتهدن وتمد يديك ليدي.. هذا ما كان..(مدلو يدو) شنو قلتي\n\nشاف فيدو مطولا.. ورجع هز راسو شاف فيه مزال ملاقي حجبانوو... بدا كيدور هضرتو فراسو.. وكيدور كاع لي وقع فبالو... صحيح انه مظلوم بحالهم.. ولكن قضية انه كان كيبغيها هي لي مخلياه ما قادرش يتغاضى وينسى... وفجأة نطق سعد لي كان كأنه كيقرا افكارو... \n\nسعد :خاصك تعرف بلي انا ومراتك خوت.. كنا خوت وانبقاو خوت... شي حاجة كثر من هادي ما تحطهاش فبالك.. نتا عارف شحال كتشبه لجهينة.. وعلى هادشي تعلقت بيها... وداك لمعزة فسرناها غلط هههه... دابا واش ما اتسلمش عليا.. اتخليني ماد يدي... راه الناس كيتفرجو فيا... عندك ديرها وتخليني بلاكة!!!! \n\nقلب وجهو كيسوط... ودار فاش حس بيها زيرات على يديه.. شاف فيها وتبسماتلو... ورمشات بعينيها.. خنزر وقلب وجهو شاف فيه.. \n\nبراء :(بحدة) ما كنعرف لا ختك لا عمتك.. ما تبقاش دور بيها\n\nسعد :فين كنعرفها انا اصلا هههه\n\nبراء :الصمت\n\nسكت شحاااااال كيشوف فيه مركز... وسعد مبسم فوجهو ومزال ماد يدو.. \n\nسعد :اتزيد شوية.. ما انلقى ما نجمع فكرامتي.. وا صاحبي يدي ساعة وهي ممدودة والناس كتحنزز.. خلينا من الناس.. التيتيز اصاحبي اضيع صورتي قدامهم\n\nتنهد براء وناض وقف كيتسالم معاه ويضاربو على لكتاف.. الضحكة لي كان راسمها ما كانتش خارجة من الاعماق... حيث مزال متردد.. وغلبو وجهو قدام الناس.. وعاد فاش كيبقى يفكر كيلقاه ما ليه ذنب فلي وقع... \n\nسعد :(طبطب على ظهرو) مبروك اخويا... الله يكمل عليكم بالخير.. \n\nبراء :امين.. العقبة ليك\n\nسعد :هههه ان شاء الله.. حتا نشوفو ولادكم\n\nبراء :(تبسم ابتسامة خفيفة) ههه ان شاء الله \n\nسعد :ختي تالا.. مبروك\n\nدار براء كيشوف فيها... بادلاتو النظرة كترمش.. ورجعات شافت فسعد وحركاتلو راسها مع ابتسامة.. \n\nتالاسين :شكرا \n\nسعد :(بعد كيسرح صوتو) احححم.. ايوا نخليكم.. نمشي نقلب على رزقي... كتبانلي الدنيا زاهية هههه\n\nبراء :ايوا زرب على راسك\n\nدار سعد وجات عينو على بيسان لي كانت كتشوف فيه غير شاف فيها وهي تقلب وجهها بالزربة قبل ما يحصلها ولكن حصلها... \n\nسعد :(عينو فيها) هههه لي زربو ماتو اخاي ديالي.. (دار شاف فبراء وغمزو) غير بلمهل كيتكال بودنجال\n\nبراء :(ضحكة جانبية) تخاف غا تغفل وطير عينك... \n\nسعد :ما تخافش على خوك هاد المرة.. لي يبغي يطير عيني نطيرو قبل ما يوصلها هههه.. يله تهلاو\n\nتبسم ودار غادي جهة طبلتهم... وخلاهم هما متبعينلو العين... جلس براء وتنهد وهو كيقاد الجلسة ديالو.. ومطلع حاجبو.. وجهو ما بقاش كما قبايلة... شافت فيه تالا وتبسمات... \n\nتالاسين :ما كتجيشي معاك الغوباشة\n\nبراء :(هز راسو فيها وضحك بالجنب) بالعكس.. كيقولولي كتجي معاك\n\nتالاسين :(حطات يديها على يدو) الله يخليك ديما ضاحك\n\nبراء :(هز يدو باس ظهرها) خليك معايا وانبقى ديما ضاحك\n\nتبسمات بخجل عاجبها الحال.. وبادلها الابتسامة... تنهدات براحة ودارت كتشوف قدامها... وقلبات وجهها كتشوف بنص عين جهة طبلتهم.. فين توجه سعد.. وكتشوف رد فعل بيسان...\n\nوقف عليهم فالطبلة كيسلم عليهم واحد واحد... ضاحك ناشط ماشط وباينة عليه من وجهو... سلم على لي سلم... وبارك للي بارك.. حتا وصل عندها.. كانت جالسة ومربعة يديها عندها وقالبة وجهها.. ما عاطياهش فرصة زعما فين يمد يدو ليها او يقرب يسلم عليها.. ضحك بسخرية.. ودار جر كرسي وجابو غير لحداها وجلس.. بينها وبين رقية.. لي جالسة كتصفق وعينيها على الناس لي كيشطحو ولي من بينهم جواد وجهاد... حنحن بصوتو وهي مزال قالبة وجهها دايرة راسها كاع ما مسوقة وكاع ما معبراه.. شاف فجنابو وكيضرب بصباعو على الطبلة.. كلشي ملاهي يا مع ااشطيح يا مع العرس وروينتو وهذا كيعيط.. وهذا كيبارك.. وقرب حدا وذنيها بحال الا باغي يهضر ومد يدو من حداها لقرعة دالماء هزها... ودارت هي شافت فيه مخنزرة وكتسوط.. \n\nسعد :(طلع حاجبو مبسم) ما نشربوش ولا!!!! \n\nبيسان :(نعتاتلو لقراعي من الجهة لوخرا وقبالتو) رااااه لقراعي الا بغيتي تشرب..\n\nسعد :اوووووه بصح.. ما شفتهومش.. صافي بحال بحال... مهم ماء وصافي ههههه (كيشرب)\n\nبيسان :(طلعاتو وهبطاتو) على بنادم... ما فهمتشي علاش جاي!!!!!\n\nسعد :جاي نحضر لعرس صاحبي.. ومنها نقلب على رزقي حتا انا.. ما عرفتي\n\nبيسان :(بسخرية) شكوووووون هاد العورة لي اتديها فيك..\n\nسعد :(ضحك وغمزها) نتي مثلا...\n\nشافت فيه وضحكات بالجنب وهي كترمي شعرها مور ظهرها الشيء لي خلا كتافها يبانو وهو مراقب حراكاتها... طلع حاجبو كيطلعها ويهبطها بيديك الكسوة لي لابسة بنص عين...\n\nبيسان :ههه كتحلم ونتينا فايق\n\nسعد :(هبط على كاسو كملو) ما نضنش.. ونتي عارفة بلي ما كنحلمش هههه\n\nبيسان :(خنزرات فيه) الا كنتي كتهضر على لي فات فبصح... كنت عورة وضهصة فمرررررررة... ما عرفت فاين كانو عيني... (ميقات فيه معوجة فمها وهي كطلع فيه وتهبط) والله ما عرفتهم فاين كانو بصح...\n\nتبسم بسخرية.. وقرب عندها شيئا ما وحط يدو رماها على كرسي لي جالسة فيه.. ونطق لنبرة ساخرة...\n\nسعد :كانو معميين حيث كنتي كتشوفي بقلبك الغزيولة..\n\nبيسان :(رجعات راسها لور وشافت فيه بتحدي) انا بغيتلو لعمى هاد القلب كثر ما هو فيه...\n\nسعد :هههه اخر مرة خليتك اطرطقي... ورجعت لقيتك مزالة اطرطقي\n\nبيسان :سبحاااان الله.. ما يكونشي حيتاش كنشوف قمقومك الزين زعما!!!!!!\n\nسعد : (ابتسامة جانبية) كتعتارفي بلي زوين بعدا\n\nبيسان :ما تيقش بزاف فراسك... اوك\n\nبعد عليها كيضحك ورجع تكى على الكرسي ديالو مبسم وكيشوف موراها بثقة.. \n\nسعد :ما نضنش كما قلتي \n\nتبسم كثر... بنظرة ثقة واااااضحة وهو عينو موراها.. وهز كأس دالعصير من السرباي لي داز من حداه.. دارت كتشوفو فين كيشوف.. لقاتهم ثلاثة دلبنات.. الحالة والزين واللباسي والشعورات وخيط الريح والحيحة نايضة.. حاضيينو بعينيهم وكيضحكو ولي باين وضوح الشمس انهم كيهضرو عليه.. طلعاتهم وهبطاتهم وزفرات ودارت شافت فيه.. شاف فيها بالخف ورجع شاف جيهتهم وابتسامتو الساخرة مزالة مرسومة على وججهو وهو كيشرب فداك الكاس... \n\nبيسان :(مكمشة فمها) واحد القضية زيدها فراسك.. وحدة فيهم كتعمل النظاظر ديال الشوف.. ودابا على ما بالي ما جابتومشي... \n\nسعد :ههه اهاه.. ولي معاها\n\nبيسان :واخدين رونديفو مع طبيب العينين.. \n\nسعد :واااااايلي هههه (ضحك باستهزاء) \n\nبيسان :امممم على باسل.. اصلا اي وحدة شافتك زوين راها حولة وخاصها العينين الصراحة \n\nسعد :قد كلامك!!! \n\nبيسان :(بغرور) حاجة أكيدة \n\nنطقات رقية من مور سعد.. وبحال الا اختارت الوقت المناسب فاش تنطق.. \n\nرقية :اداك العفريت.. دور لهنا.. \n\nدار سعد عندها كيضحك وحط الكأس دالعصبر من يدو وتقابل معاها كيهضر حدا وذنيها باش تسمعو.. . \n\nسعد :لميمة.. هههه\n\nرقية :احيااااني عليك المسيخيط.. غاااا غبرتي وزيانيتي..شهادشي \n\nسعد :حلفي بالله حتا زيانيت \n\nرقية :مالي انكذب اداك بو راس\n\nسعد :وغاااا حلفي عافاك.. باش نثيق بلي ماشي غير كتصبغيني هههه\n\nرقية :هههه غزال غزااااال.. ولي شافك وما صلى على نبي بغيتلو لعمى.. \n\nحبس الضحكة بزز ودار كيشوف فيها بنص عين... \n\nسعد :بلاش من ديك امين الميمة\n\nبيسان :(خنزرات فيه).... \n\nرقية :شئلتي... راه ما سمعتكش... بزز باش كنسمع وسط هاد الصداع.. هضر فوذني\n\nسعد :قلتلك كااااين لي قالو عليك حولة الميمة\n\nرقية :(طلعات حجبانها باستغراب) شكون هما هادو!!!! \n\nسعد:ههه شي وحدين\n\nرقية :حولة!!!!! حاشااااهم.. لي ما يوصل لشهدة يئول حامضة... بغيتلهم الزغب فالسنان وال..\n\nسعد :شششش ههههه بلا دعاوي بلااااااش ههه.. خليهم منهم لمولاهم الميمة.. نتي مولاة القلب لكبير\n\nرقية :عندك الصح... خليهم منهم لمولاهوم هو يتوالاهم.. ولهيلا ئالك حولة... الوذنين تبيريماو ااااااه بلحئ حتا لعينين اوووهوي ... \n\nشافت فيه مطولا مخنزرة.. وهو كيقليها غير بعينيه.. زفرات وناضت كتسوط وكتقاد فجلايلها عنداك تعكل فيهم.. وطالعلها الزعاف..\n\nبيسان :خليتلك انا هاد الموطع... يييييخ\n\nتنفضات من حداه وهو متبعها بعينو مطلع حاجبو.. قلب وجهو كيحك ذقنو ويضحك ضحكة دالفقصة.. ما كيبغيش يتسرطلو هاد التعفار الزايد والنفخة الخاوية لي رجعات فيها.. والمشكيل انه ما غالط معاها فوالو... كمل هضرتو مع رقية عادي.. ورجع سكت كيتفرج فالناس... قلب وجهو لجيهة فين كيشطحو كيتفرج فمو وباه لي واقفين كيصففو بيديهم ويتحركو مرة مرة.. كذلك الامر بالنسبة لرؤيا وفراس... وحسن وزينب والاقارب... ومدورين بجهاد وجواد وباقي الشباب لي كيشطحو فالوسط... ولي شاخدينها مع الستاتية لي كتغني وسطهم وعايشة معاهم حتا هي.. وقف عليه السرباي كيقدملو اتاي وتبسملو بامتناع وكمل السرباي طريقو كيفرق.. حتا لاحظ بيسان لي داخلة وسط منهم حتا هي كتشطح.. قلب راسو لجنب شوية كيطل باش تبانلو مزيان وسط الناس.. مطلعها ومهبطها بعينيه بحال الا كيوزنها... محيحة مع خوتها ومرة مرة كيشوفو فبراء وتالا ويعطيوهم إشارات كتحية او كأنهم كيشطحو معاهم ولي عايشين معاهم الجو من بلاصتهم.. لحيوح نايضة والزغارت... وصوت الستاتية وهي بلبستها الأنيقة وضحكتها المعهودة شاخد فالقاعة... بكلمات اغنيتها \"نوضي نوضي نوضي... شوفيلك ما تقضي.. وا راك جيتي روووووطار... وا غير هني gلبك... هاداك لي عجبك.. عندي بيه ما يداااااار\"\n\nتبسم ابتسامة جانبية وهو كيراقبها وخوتها كيدورو بيها وهي كضحك والضحكة ديالها واصلة حتا لجذر.. ولبستها كتمشي وتجي معاها وهي هازاها باش ما تعكلش فيها... حتا جر جواد معاذ صاحب براء لي كان واقف كيتفرج ويصفق بيديه ويضحك.. (معاذ عميد الشرطة) جروه حتا هو يشطح بيناتهم وشركوه معاهم.. كيعرفو بعضهم ماشي حد غريب عليهم.. دارو كيشطحو مجموعين... وجهاد وجواد دايرين كي الزواق ما كيرصاوش.. حطو يد فيد ودارو بيناتهم بأربعة كيشطحو.. ومن الزهر جات بيسان حدا معاذ وجات يدو فيديها... وهي كتشطح ولكن شطيح بعقلو عكس خوتها.. دقق فيديها من بعيد... طلع حاجبو تطليعة وحدة.. وحك ذقنو بزوج صبعين.. ما طولوش بزاف وطلقو خوتها منهم ودارو غاديين جيهة براء وتالا يجروهوم حتا هما يشطحو معاهم.. وخلاوهم هما باقين مشادين كيشطحو.. وبقات غير هي وياه فالوسط وشي بنات ودراري.. ورجعات طلقات من يديو وكملات معاه شطيح عادي.. ماشي شطيح ديال عادا عادا حك جر... كتحرك وتميل بالرزانة وهو كيصفقلها ويضحك... ولكن هادشي لي ما عجبش الشخص لي كان حاضيها.. وما ارتاح حتا دارو بزوج كيشوفو عند تالا وبراء لي داروهوم فالوسط ودوروهوم.. \n\nشد يدو فيديها كيشطح معاها وهي اتغرق فبلاصتها.. وغير كتبسم ووجهها حمااااار وهو كيضحك عليها.. كيحرك غير فيديها اما هي ما كتحركش.. وعاجبو شكلها ومنظرها وهي متوترة.. طلق من يديها كيشطح ويهز فيديه وقرب حتا لعندها ويرجع يبعد.. وخوتو بداو كيصفرو هما والدراري ويضحكو... حطات يديها على فمها كتضحك وعينيها كيتغمضو.. اول مرة تشوفو كيشطح.. طريقتو وتعابيرو وحركاتو.. خلاوها ما قاداش تشد راسها..الستاتية كتغني ودور بيهم.. ومرة تغني عليها مرة عليه ولي قلباتها لأغنية واحد ااااخرا..\n\n\" ايييييوا ايييييوا هاد ليلة ضوات بالنجوم..فيها لميمة واحلى عرسان معانا اليوم..نطلبو ربي تزيان ايامنا والفرح يدوم... وياااا لالة ويااا لالة.. لعروسة غزالة ولعريس غزال...خرجو يتباهوووو كيف النجمة ولهلاااااال.. وزينك يا المغربية ماشفتلو مثااال... ونتا يا لمغريبي يا سيد الرجاااال\"...\n\nواحد اللحظة قرب حتا لعندها وحط يدو دورها على خصرها وجرها جابها على ليمين ديالو وهو مزال شادها.. وكيشطح بيد وحدة مع خوتو ويحرك فرجليه وراسو وعاض على الشفاه السفلية ديالو وهي حداه اتعواج عليه بالضحك.. طلق منها ودار شد فرقية لي مسكينة واقفة بعكازها... وشدها بزوج يدين.. وهي ما رداتوش بدات كتحرك فكتافها معاه وراسها وفرحاااااانة بييييه.. كان كلشي الوسط دايرين وناشطين وكل مرة يدور يشطح مع حد... الفرحة باينة لا على وجهو لا على وجهها ولا على وجوه العائلة... وزااادت الستاتية شخدات الطرح بريتم سريع... \"وااااهيا لوليييييد ولاااهيلا عندك الزهر... واااااهيا لوليييد.. ربي عطاك الزين والصغر... وا بغيتلك العز والنصر...واااهيا لولييييد... ديتي مولاة الزين والسر... وا سعداتك عندك الزهر... وااااهيا لوليييييد وا ديتي موشومة لقدام هي والgمرة تواااااام والله يعز لحكاااااام\" \n\nتسالات الاغنية على هاد الكلمة وتعالات مع التصفيقات والتصفير والزغارت والصلاة على النبي.. ودار كيشوف فيها ويضحك.. غمزها وصردلها بوسة بينو وبينها خلاها غا كتشقلب فعينيها حابسة الضحكة... ومداتلو رؤيا كلينيكس يمسح وجهو من لعرق.. شدو منها كيضحك..ورجع جلس هو وياها فبلاصتهم.. خدا نفس طويل وقاد كوستيمو.. وشد داك كلينيكس كيمسح بيه.. \n\nبراء :اووووف.. عراقيت\n\nتالاسين :هههه.. وا شطحتييييييي\n\nبراء :كيجيتك بعدا عههه\n\nتالاسين :معللللم هههه ما عمري ظنيتك تكون. كتعرف تشطح ولا تخايلتك كتشطح اصلا هههه\n\nبراء :(ضربلها المعنى وهو كيمسح يديه لي عراقو حتا هما وكيشوف فيهم) دابا تشوفي كثاااااار ويعجبك هههه\n\nشافت فيه مطولا مقوصة حجبانها باستغراب.. ما فاهماش شنو قصد بالضبط.. وهو مزال كيمسح ودار شاف فيها كيضحك.. \n\nبراء :مالك ههه\n\nتالاسين :شني قصدتي زعما!!! شني انشوف!!! \n\nبراء :والو والو هههه نساي عليك.. تفرجي مزالين محيحين\n\nتالاسين :(دارت شافت قدامها) ايوا نوض زيد حيح معاهم هههه\n\nبراء :لا انا هذا جهدي.. (حنحن كيقاد كول القميجة ديالو وكيشوف فيها بنص عين بابتسامة جانبية) مزال محتاج السوفل هاد الليلة \n\nهز راسو فيها.. لقاها ما كانتش كتسمعو وكتشوف فالدراري لي كيشطحو ويسيفطولها بوسات وشي كيموت على شي بالضحك.. وكيتحيرو حتا هما بداك شوية دالشعر لي مطولينو حتا خربقوه كامل.. زولو الكوستيمات ديالهم كينيشو بيهم فالسماء وفلخر رماوهم فالارض.. عاد دارت شافت فيه وهي كضحك.. \n\nتالاسين :هههههه حومق والله... شني قلتي!!! \n\nبراء :والو.. بلاش عليك حسن ههه\n\nفالجهة الاخرى كان جالس سعد لي غير مطلع حاجبو ومتبعها.. مزالة واقفة حدا معاذ وكتصفق لخوتها وتهضر معاه.. وهو واقف حداها مربع يدو كيتفرج فيهم ويضحك معاها.. ما عجبوش المنظر.. عقد حجبانو كثر فاش شافها جلسات معاه فالطبلة لي جالس فيها.. كتهضر معاه وهو كيوريها شي حاجة فتيلي.. وهي مركزة معاه وحاطة عينيها على داكشي لي كيوريها.. وهو مرة مرة كيقلب وجهو يشوف فيها وكتهز عينيها فيه ويبداو يضحكو.. هز كاس ديال العصير ديالو هبط عليه خطرة وحدة.. وحنحن بصوتو وقاد جلستو حاط يدو تحت ذقنو ومعبببببببس.. حاااضيهم بالمعقول.. هزات يديها ضربات فيدو ورجعات راسها لور كتموت بالضحك.. وهو يطلع حاجبو مزيااااااااان وقلب وجهو كيسوط.. بعد دقائق ناضت هي من حداه وهي مزالة دايرة كتهضر معاه ودارتلو حركة بيديها زعما ها هي راجعة..ورمات شعرها موراها... ناض هو دفع الكرسي ووقف لاحقها... داز من حدا الطبلة فين جالس... جات عينو فعينيه.. وخنزر فيه مزياااااااان وقلب وجهو مكمل طريقو مخليه متبعو بعينيه مطلع حاجيو على ديك الشوفة لي دار فيه... \n\nتبعها وهي خارجة كتقرقب بصباطها وصداع القاعة مزال مسموع.. دارت مع الدورة غادة جيهة الحمامات وتمشات فكولوار طويل.. حتا تجرات من يديها وشهقات مخلوعة..وتحطات يد على فمها سكتاتها ودفعها مع الحيط وقنتها فواحد الدخلة جاية تحت الدروج... \n\nخرجات عينيها فيه بالمزياااااان.. متفاجئة وفنفس الوقت مخلوعة.. شاف هو موراه وفجنابو ما كاين حد.. ودار شاف فيها عاقدهم ومزير على يديها.. حركات راسها بين يديه باغاه يطلق فمها وكتمتم بشي كلام ما مفهومش... شاف فيها شحاااااال مخليها اتحماق بتخراج العينين ووجهها ايطرطق باينة عليها معصبة.. عاد طلقها.. بمجرد ما طلقها شهقات كتاخد نفس مزيااااااان وهزات عينيها فيه اتاااكلو بعينيها...\n\nبيسان :حمااااااقييييتي... شهاااااااد الزززززمر... \n\nسعد :(خرج عينيه فيها ونطق تحت سنانو) نقققققصي صوووووتك.. صوووتك نقصيييييه\n\nبيسان :(زادت فغواتها) ما ناقصاااااشي اسيدي.. بشمن حق جاي هااااججم عليااااا.. هااااا.. بشمممن حق..!!!\n\nسعد :نقصييييييييي صوووتك.. ما تغوووووتييييش\n\nبيسان :انغغغوووووت.. ايوا ومن بعد!!!! شني فجهدك ما تعممممل.. هاااا قول شني!!! \n\nسعد :لي انديرو ما انقووووولوووووش\n\nبيسان :(تنترات منو بعصبية) طلق مني بعداااا وبععععد لهيييييه.. شعندك لااااصق فياااا.. كححححز عليا ابناااااادم ورخي يدي\n\nسعد :اهاااااه انا نكحز.. وداك المكبوت لي من الصباااااح وهو لاصق عليك ونتي كتفرنسيلو كان عااااجبك الحال حداااه وكضحكييييلو... \n\nبيسان :(شافت فيه مطولا وعاد جاوبات بهدوء) ونتينا شغلك.. عندك شي دخلة.. نضحكلو ولا يضحكلي ونتينا ماااااالك.. شحرق شطااااطتك اسيدي.. \n\nسعد :(زير على يديها) ما لقيتيهااااش سااااايبة باش ديري لي بغيتي... \n\nبيسان :(خيبات سيفتها مقصحة وكتحاول تفك منو) وا ديها فرااااااسك.. وطلق يدي قصحتيني\n\nسعد :اترجعي.. واتجلسي حدا مك بعقققلك سمعتيني... ما نشوفكش كدووووري بيه وما نشوووووفكش جالسة كتلوزي... اترجعيييييي وتجلسيييييي بحال عباد الله تفاااااهمنا\n\nبيسان :(تبسمات فوجهو كترمش) اهااااه زيد... شي أمر يااااخور.. شني كيأمر سياااادتكم... (جمعات الضحكة) وااااااا نوووووض.. شكوووون نتينا ااااصلا باش تقولي جلسي ولا نوضي... باااااا!! خااااي!! راجلي!!! خطيبي!!!! فاين. كنعرفك باش تجلس كتأمر عليا... هاد الزابور لمصدي دياااااالك.. مشيييي عملو على شي وحدة مسااالية قبها من غيري... اما انا مااااا نصلاحلكشي..\n\nسعد :شفتي دابا عاااااد حطيتك فرااااسي دبصح... ومن داااااابا لفوووق فين مااا درتي اتلقااايني واقفلك شوووووكة فالحلق... الا كنتي بااااغة تسييييبي انااااا انجمعك\n\nبيسان :واااا مشيييي جمع غااااااا راسك.. وبزاااااف عليك نكون سايبة.. مربية حسن من الف واااااحد فحاااالك.. وكنعرف راااسي شني. كنعمل مزياااااان... وما محتاجاشي لا ليك. لا لغيرك. يوريني شني. نعمل ومعامن نهضر... وهاداك لي جااالس كتعيب فيه... حسن. منك بمليون الف مرة.. بعداااااا حتا واذا هضر كيعرف يهضر.. ماشي بحاااااالك.. مشي عندو يعلمك. شوية دالادب والصواااااب..\n\nسعد :(هز يدو بعصبية قدامها) انهرسلك هاااااد الفم الا ما سكتيييييييييش..\n\nبيسان :طططططططلق مني الزززززمر.. المررررررض.. الويييييييييل... رخي يدي.. شني بغيتي مني... لااااااااش لاحقني... لاااااش باغي توصل اصلا..\n\nسعد: بييييييسااااان.. ما تغوتيييييش..\n\nبيسان : وااااااش مريييييض... وااااش ما كتفهمشيييي.. قلتلك.. بعععععد مممنيييي.. بعد مني.. شني ما فهمتيشي فيها... فرقني عليك اخاي ديالي..\n\nسعد : اااه دابا نفرقك.. وقبل ما كنتيش كتطلبي نفرقك. همممم!!! اولا دابا بااانتلك فواحد جدييييد.. ما بقيتش معمممرلك العين!!!\n\nشافت فيه مطولا مكمشة فمها بعصبية.. وهزات عينيها حطاتهم فعينيه بتحدي.. \n\nبيسان : الا كنت ندمت على شي حاجة فحياااتي كااااااملة.. هي أنني بغيتك فشي نهااار..(طلعاتو وهبطاتو) ما عرفتشي فاين كان عقلي وفاين كانو عينيا... ما فهمتشي شني كنت كنشوف فيك.. \n\nسعد:(تبسم بسخرية) بنادم فاش ما كيوصلش لعنب كيقول عليه حامض.. (هز خصلات من شعرها كيلعب بيهم باطراف صباعو) ولكن هادشي ما كيعنيييش بلي ما بقاااش باغي داك لعنب... بالعكس.. كل ما صعابت الحاجة كتحلا (غمزها)\n\nبيسان :(ضرباتلو يدو لي فشعرها) بالعكس.. الحاجة فاش كتطواااااال كتبساااااال.. كترجع قطرااااان.. ما كتحملشي... كطططلع فالرااااس.. وكنبداو نقلبوووو على ما حسن\n\nسعد :(عقد حجبانو) ولي ما حسن هو داك خيناااااا!!!\n\nبيسان :(هزات كتافها ولعبات بشعرها) هو ولا غيرو.. مهم ماشي نتينا.. وزايدون انا ما فهمتشي!!!! شمن دخلة عندك.. علاش موقفني وعلاش انا اصلا عاطياك وقت... (شافت فيدو لي شادة دراعها) طلق من يدي الله يرحم بااااك..\n\nسعد :(زاد قربها عندو وهضر تحت سنانو) اتببببببعدي منو... ما كنضحكش.. انشووووفو كيتلوط عليك ما ايعجبك حال لا نتي لا هو..\n\nبيسان : (ضحكات باستهزاء) ههه لا خلعتيييني.. اوووووه مون ديووووو..\n\nسعد :الا كنتي كتقلبي على الصداع فهاد العرس قربي جيهتو.. وديك الساعة انشوفو واش انخلعك ولا لا\n\nبيسان :(بملل) طلق طلق.. راك زدتي فيه قسما بالله... ما فهمتشي شني باغي مني... يااااك بععدت منك... وا بعععد مني..\n\nسعد : ماشي بخاطرك... فاش كنتي باغاني رونتيلي حيااااتي.. ودابا كتغوتي بعد مني.. دخول الحمام ماشي بحال خروجو الالااااااهم بيسان... وقلتها وانعاودها.. دابا عاااااااد حطيتك فهاد الراااااس مزياااااان.. ودابا عاااااد انفيقلك.. ونتي جريتيني فهاد الطريق من لول... وما انخليكش تجيني حتاااااا لنص وتخوي بيا... \n\nبيسان :شني كتروووون.. شمن طريييييق وششمن زمر... \n\nسعد :عارفة مزياااااان شنو كنقصد... ودابا اتمشي وادخلي واتجلسي حدا مك بعقلك... بحالك بحال كااع لبنات لمرزناااات.. وداك ميييخي اتفوتيه عليك... ولا قسما بالله حتا غادي نرون هاد الليلة كااااااملة ونقلب هاد العرس سفاه على علاااااه.. \n\nبيسان :(شافت فيه كتنهج بعصبية) وااااش نتينا مريييييييييض.. كتزيد غااااا تكرهني فيك وتأكدلي بللي الايام لي دوزتها وانا كنبكي علييييك ضااااعت حرام ظلااااام.. وبلي كنت اكبر حمااااارة وانا حاطاك فعقلي\n\nسعد : كرهيني ولا ضبري لمخك.. ماشي شغلي.. \n\nسكت وطلع حاجبو وهو كيسمع شي خلفات باين ديال شي مرأة حيث مسموع صوت الطالون.. خرجات عينيها فيه ونطقات كتوشوش...\n\nبيسان :تفوووو ايشوفونا واقفين هاد الوقفة شني ايقووووولو علياااا..(حطات يديها على جبهتها) اووووف الزمر.. شني باغي مني شني\n\nسعد :(حط صبعو على فمو) شششششش.. \n\nرجع راسو شوية لور كيطل يشوف شكون جاي.. وبالفعل كانت بنت جاية كتقرقب بطالونها وتلعب فشعرها وتوقف تسيلفا... غير قلبات وجهها جيهتهم ورجع تخبع... شاف فجنابو ما عندهم منين يسلكو او فين يتخبعو... وديك الوقفة لي واقفين وهما مخشيين تحت الدروج كانت تقدر تخلي اي واااحد يفهمها غلط... شاف فيها وهي كدور فعينيها وشادة على فمها... \n\nبيسان :شكوووون.. اواعدي!!! \n\nسعد :ششش.. غا سكتي.. \n\nبيسان :كيفاااش انسكت.. غادي نتفضح صااافي انههههههن \n\nحك لحيتو ورجع طل ودغيا رجع تخبع فاش قربات تدور وتحصلو.. كيسمعو صوت خلفاتها قرباااات ليهم.. وهي قدامو كتويل وتنقر وهو حاير وكيحك فراسو ما عارف ما يدير..\n\nشاف فيها مفتوووون.. وغير سمع الصوت دالصباط قرب ليهم وقرب بزااااف وهي كتويل قدامو ما بغاااااتش تسكت.. فلحظة حط وجهها بين يديه وزيرها عندو. مزيااااان وخشاها فالقنت مدرقها بجسمو العريض ومقنتها فالقنت وحط شفايفو على شفايفها وزيرها مزيااااان مع الحيط ومعاه حتا تبعزاااات وهي مخرجة عينيها بهضها بالمعقوووول.. دازت البنت من حداهم ولاحظات وجودهم وغير شفت الوقفة والمنظر وهي تخرج عينيها ووقفات.. سمعها وقفات وهو يزييييد يدرقها مزياااان وزااد زير عليها حتا قربات تخنق... ونداااامج فالقبلة كثر باش يخليها تمرك زعما وتقلب فالطريق.. وخدا شفايفها وسط فمو كيستطعمهم وهي حاااطة يديها على صدرو لي ما قااااداش تبعدو بيهم حيث مزيرها بالمزيان.. شافت فيهم البنت مبهووووضة وقلبات الطريق راجعة بحالها ورجعات عاود لطريقها.. تلفوها بقات كتمشي وتجي فبلاصتها وفلخر قلبات الطريق دارت بالناقص فمرة ومشااات بحالها مركاااانة.. من زهرهم طاحو فبنت كتحشم ماشي شي وحدة مقزدرة لي توقف دقق وتحنزز وتفرج فالفيلم حتا طلع لكتابة.. غير سمعها بعدات عليهم وهو يطلق منها وبعد عليها... مخليها كتصفك فبلاصتها وكترد النفس لي قطعها فيها... شاف فيها حتا هو مصدوم من لي وقع... وما عارفش واش لي دارو صحيح ولا لا... فجأة هزات عينيها فيه بغضب.. ومع الهزة دعينيها مع هزات يديها حتااااااا لسماء ونزلات عليه بيها للوجه..\n\nهز عينيه فيها حوووووومر ايطرطق... زير على فكوووو حتا تطرساو العضمااااات دفكو من الجناب.. وحط يدو على حنكو.. وهي قدامو كتنهج وعينيها خااااارجين فيه..\n\nبيسان :(هزات صبعها قدامو) ما تبقاااااشي تقرب مني.. سمعتيني.. ااااخر مرة تجي جيهتي... اااااااخر مرررررة\n\nدفعاتو من صدرو وهزات لبستها وتمشات غادة للحمام... خلاتو واقف فبلاصتو مشووووكي ومعصصصصب.. بغااا يطرطق ما حملش رااااسو.. هز يدو وضرب بيها فالحيط قبالتو... سااااط بقوة وقلب وجهو لقاها غبرااات ما بقاتش كتبانلو.. حرك راسو كأنه كيتحلف وقلب الطريق غادي كيزفر والتشااااش خارج على وذنيه وكيحك فخدو.. ومن بعييييد تقشعيه بلي معصصصصب...\n\nدخلات هي الحمام ووقفات موكية على الحيط وحاطة يديها على لافابو واليد لوخرا على قلبها لي ايخرج.. كتحس بيه كيضرب بطريقة ماشي طبيعية..غمضات عينيها وتنفساااات.. شهيييييق زفييييييير.. ودارت شافت وجهها فلمراية.. كلها حمرة مزنكة.. عكارها تخلط فوجهها حطات يديها على فمها وبقات واقفة فمكانها.. عينيها فلمراية وبالها مع لي وقع مرفوووعة.. مزاااااالة ما متيقة شنو وقع... بحال الا كانت كتحلم.. دازت ديك اللحظة بحال البرق... فاقت من سهوتها وشافت فراسها.. طلقات الماء وبدات كتفزك وجهها بشوية وتمسح فمها من ديك الشوهة لي فيه.. وهي كتمسح وتفكر.. وما حدها كتفكر كلامهم. وغواتهم ولي وقع بيناتهم.. وقلبها كيتزير... حسات بالحكرة... وشهقات وسط دموعها... حنات راسها شادة فلافابو وكتبكي... كتحس بحبها ليه حمل على كتافها ما بغاااش يتزاااح.. واخة تعيااااا تكذب على راسها هي ما نساتوش وعمرها تنساااه.. واليوم لي وقع بيناتهم خلاها دوووووخ.. ما بقات فاهمة واالو.. علاش لاحقها اصلا وشنو باغي منها... هزات راسها بالزربة... شافت فوججها ومسحات دموعها... تنفسات بعمق.. وقادات وجهها وحالتها... سرحات شعرها بيديها... وبقات جالسة حتا ارتاحت وعاد فتحات الباب وخرجات...\n\nرجعات للقاعة.. كتهرب بعينيها من كلشي... خايفة يكون شي خد شافهوم.. ولا ديك البنت تكون قشعاتها وهي ما عارفاش حتا شكون... كدور فعينيها وتسرط فريقها.. دخلات دييييريكت ما شافت لا هاك لا هاك... حتا جلسات فبلاصتها.. هزات راسها وهي تلقاه جاالس اونفاص ليها تمااااما فالطبلة.. مطلع حاجبو ومخنزززر وكيطلع فيها ويهبط... شافت فيه مطولا مبلقة عينيها.. ورجعات كرزات على يديها وكمشات فمها وقلبات وجهها كتشوف فجنابها.. ما باغاش تشوف فيه... لاحظات بلي كلشي جالس فبلاصتو والموسيقى تقطعات.. فجأة... تفتحات باب القاعة وتسمع صوت عيساوة.. داخلين بجلالبهم المخططين بالابيض والأخضر.. وبلاغي خوضر فنفس اللون.. ستة دالغياطة ثلاثة من كل جيهة.. ووسطهم عيالات بلباسي يا إما فالابيض كلها يا إما كلها خضراء.. وغاديين مرتبين على حسب لون لبستهم.. وهازين طيااافر فالاخضر ملكي منقوشين بطرزات ذهبييين..ومعاهم رؤيا فالوسط... داخلين بيهم كل زوج هازين واحد... وكيتمشاو فديك الطريق لي كتدي حتا للجلسة ديالهم وهما كيعشقو ويزغرتو... والدقة العيساوية خدامة.. وقفو الناس فبلايصهم كيحضرو على ديك الدقة ويصفقو بيديهم... وموراهم تم داخل السي براااادة.. رجل معرووف خاصة ففاس.. هو لي كيحضّر بالفرقة العيساوية ديالو.. وعندهم دقة وريتم ولا أروع... صوتو وانسجامهم واحترافهم كيخليك تنوضي تندامجي معاهم بزز.. قربو حتا لعندهم وحطو الطبافر مستفين بجناب الطريق وهزو لغطاوات.. مخلييين لي باغي يبركك يبركك.. دفوع على حقو وطريقو.. فيه كل ما كتمناه اي عروسة وبالزاااااايد كاع.. دارو الغياطة فصف واحد وبجنبهم لعيالات كيعشقو ويزغرتو.. والسي برادة وسطهم بجلابتو بثوب السوسدي اخضر ملكي.. كيغني ويعيط على الناس باش يمشيو معاه... هو كيمدح والناس كيرددو موراه بيااااا رسول الله... \n\nدارت شافت فبراء وهي فرحاااانة وعاجبها الجو.. تبسمات فوجهو بابتسامة عريضة.. شافت فيه بشوفة كأنها كتشكرو بيها حيث هو معاها... تبسم فرحان لفرحتها.. ومرتاح لراحتها.. وهز يدها لي فيدو باسها.. وبحركة عفوية منها قلبات يدو حتا هي وباستها.. مخلياه غير كيشوف مبهوض... هزات عينيها مبسمة فيه... ما قدش غير أنه يتبسملها ويحط يدو مور عنقها وجرها عندو بايسها من خدها... ونطق فوذنيها...\n\nبراء :كنبغييييك.. وهاد الكلمة وما كتكفينيش... ربي يخليك ليا وما يحرمنيش من ضحكتك...\n\nهزات راسها وبعدات عليه شوية.. فرحانة بكلامو.. وحشمانة من الموقف قدام الناس... كلشي تخلط عليها.. واكتافات بابتسامة خجولة وسكتات... وهو كيفهمها من حركات عينيها بعد مخليها على راحتها.. ولكن ابتسامتو لي ما قادرش يخبيها فاااضحة سعادتووو.. دارو الناس بعيساوا كيشطحو يد فيد.. ويمشيو ويجيو... وهما مرة يحميوها مرة يهبطو الريييتم..وبرادة كيحيي مرة مرة العرسان... حتا شخدوها مزيااااااااااان وختموها بالصلاااااة على النبي وتصفيقات الحاضرين.. تهزو الطيافر من بعد ما تسدو مرة أخرى.. وتمو خارجين بيهم.. مخليين الناس كيرتاحو ويردو النفس شوية مع بعض الايقاعات الاندلسية والمقبلات لي مزالين كل شوية كيدورو بيهم... \n\nتفرقو الحلويات وكاع الضيافة وبقى غير لعشا.. وطبعا كلشي وسط أجواء الشطيح والرديح والشعبي خدام.. بيسان جلسات فبلاصتها مقنتة ما كتشووووفش فكمارتو هو لي حااااضيها ومخنزر.. ترفعات ما بقاتش ناضت.. ما حملاتش راسها وما حملاتش المنظر.. واخة ما تنكرش بلي وااحد الصوت عندها كينطق بلي فرحان... داك. الصوت هي لي ما باغاش تسمعو... باغة تقمعو وتخليه يسكت فمرة.. ولكن ماشي بيديها.. حيث داك الصوت قوا منها.. \n\nتطفات الموسيقى مرة اخرى.. وطفاو معاها الأضواء.. وسقرات تالا فبلاصتها كدور فعينيها.. ما فاهمة والو.. ودارت جيهة براء كتوشوشلو واخة ما كيبانلهاش... \n\nتالاسين :علاش طفاو الضو عاود.. شني كاين\n\nسكتات كتسنا جوابو ولكن ما سمعات والو.. وبدات كدور فعينيها مقوصة حجبانها فبلاصتها... \n\nتالاسين :برااااء... فينك!! \n\nشعل الضو وضرب فوجهها تماما الشيء لي خلاها تهز يديها ودرق عينيها من قوة. الشعا لي ضرب فيهم... وهزات راسها فالضو كترمش... ورجعات حدرات عينيها وهي تفاجئ.. وهزات يديها حاطاها على فمها وكتبسم... كان جالس على ركبتو قدامها... ويدو ممدودالها... وتبسيمتو مرسومة على خدودو... هزات عينيها كتشوف فالناس ما كانوش كيبانو.. حيث الضو حتا هاد المرة مضروب غير عليهم... سمعات غا صوت تصفيرهم وتصفيقاتهم... مزالة ما استوعبات حتا سمعات صوت اغنية... كتعرفها مزيان... كانت اغنية \"وجدت الحب... i found love \"... حطات يديها على عينيها مخبعة وجهها وهي كضحك.. ورجعات هزاتو وشافت فيه بنظرة دخجل.. سعادة.. امتنان.. تردد.. نظرة مجموع فيها كلشي.. حرك عينيو كيشوف فرجليه وهو كيتمتم بفمو وفهماتو شنو قصد... ضحكات وحطات البوكي دالورد من يديها ومدات يديها شدات يدو... وقف ووقفات معاه.. تبسمو بزوج وهما ما كيشوفو غير بعضهم.. عينو فعينيها وهو غادي بيها لوسط منصة الرقص والضوء تابعهم... مع دخان خفيف وغادي وكيكثر تطلق فجناب المنصة وعلى طول طريقهم... كأنهم غاديين فوق السحاب... حاسة بالتوتر.. ولكن حاسة بفرحة نساتها كلشي... باغة تعيش معاه هاد اللحظة.. لحظة ما اتعاودش... اول رقصة ليهم ما اتكررش.. وقف وسط المنصة ودار جرها من يديها حتا دارت ودارت معاها كسوتها وجات واقفة قدامو كضحك... وبسرعة جرها بالجهد حتا تضربات مع صدرو وهو كضحك وهي كثر منو.. كضحك على حراكاتو وهي حشمانة فنفس الوقت... غمزها وهز يدو حطها على خصرها... تبعاتو وحطات يديها على كتفو... وشبكو يديهم فيد بعضهم وبدات رقصتهم... على الحان رومانسية وهادئة... عينو فعينيها... وويفو قريب يلامس نيفها حيث لابسة الطالون لي علاها حتا قربات توصلو... الدخان فالجناب والضوء لخفيف... والسكوت... خلاهم يعيشو لحظة استثنائية.. كأنهم فعالم ااااخر... بوحدهم... ما كاين فيه حد معاهم.. عالم فيه غير هي ويااااه... ابتسامتو الخفيفة ما فرقاتش وجهو... وهو مركز الشوفة فعينيها... ومخليها براسها مركزة معاه وما قاداش تحدرهم... كان كأنه كيغنيلها كلمات الأغنية... كيقولها ااااه انا لقيتك... ولقيت لي باغي معاك.. لقيت المرأة لي حلمت بيها فيك... فجأة فيقها من سهوتها بحركة سريعة منو ودورها ثلاثة دالدورات فبلاصتها حتا شهقات وهي كضحك ورجع زدحها معاه... خلاها خشات راسها فصدرو كضحك وما قدرش الا أنه يقبل راسها وهي حاطاه عليه وضحكتو العريضة ظاهرة على وجهو.. هزات راسها فيه محركة راسها وهي كتبسم زعما راك هبيل... وقرب حدا وذنيها فاهم مقصودها وجاوبها بكلمة وحدة...\n\nبراء :بسبابك\n\nبعد وشاف فيها وبانت ابتسامتها العريضة.. هز يدو لي كانت متشابكة مع يديها وحطها عل كتفو حتا هي... ودور يدو بزوج على خصرها وزيرها عندو وعض على شفاهو... خلاها تبعد عينيها هربانة من شوفاتو لي كيخليوها تغرق... حط جبهتو على جبهتها وهو كيتمايل معاها وكيحركها بين يدو... وباس نيفها وضحك... كيحسها بحال شي حليوة بين يديه... شكلها... شوفاتها.. خجلها... فورمتها الرشيقة... كلشي فيها كيحسسو بلي فيدو بنت صغيرة.. على عكسها هي لي كتشوفو فعينيها سند... راجل بكاااامل صفاتو... هو الكتف لي اتحط عليه الراس.. وهو الحيط لي ايحميها.. كتشوفو فعينيها عظيم... جبل ما يزعزعوش الريح... كتشوف فيه القوة والهيبة... وهادشي لي كيخليها تزيييد تحشم منو كل مرة رمقها بشوفة او لمحلها بحركة...\n\nمن بعد رقصتهم... رجعو مرة ثانية لبلاصتهم... فرحانين وما قاداهم فرحة... كان العرس شارف على الانتهاء واغلبية بدا كيجيه النعاس... تقدمات لعروسة هي ولعريس جلسو فالطبلة لي كانت مميزة على باقي الطبالي... طبلة ملكية فتصميمها... دارت بيها العائلة لكبيرة... وبداو كيسربيو الاطباق المتغق عليها... اكلات مغربية مع وجبات جانبية متنوعة... تنوعات الاطباق والشهيوات... وموراهم الحلويات...على ايقاعات موسيقية هااااادئة...\n\nوقبل ما يبداو الناس ينساحبو قرر يهز مراتو ويهرب بيها... وناض من الطبلة وهو كيودعهم وهما كيضحكو عليه.. حتا وقفاتو رؤيا...\n\nرؤيا :صبر ما تديها فين.. تلبس سلهامها بعدا\n\nبيسان :اه وترمي البوكي دالورد... ضروووري\n\nسعد:(نطق باستفزار) مزروبة على راسك...\n\nشافت فيه وقلبات وجهها من يعد ما رمقاتو بنظرة قبيحة هو فاهمها... ورجعات شافت فخوها لي بانو عليه ملامح التضايق كأنه طفل صغير...\n\nبراء :واخة واخة.. وا طلقو راسكم\n\nجهاد:هههن سربيو السيد راه مزروووووووب\n\nبرك على ديك مزروووب قاصد يوصلو ميساج اغلبية فهموه وحبسو ضحكتهم عليه... يعقد حجبانو فخوه وقلب وجهو شاف فمو...\n\nبراء :يله لا اديرو شي حاجة ديروها.. انا عيييت\n\nرؤيا :واخة\n\nناضو وخداوها لبيتها.. لبسوها سلهامها وخرجوها بالصلاة والسلام... والدقة المراكشية واقفين فالباب كيتسناو لعروسة لي اتخرج... قبل ما تعتب برا القاعة شدوها لبنات حتا رمات البوكي.. ولي ما تنافساتش عليه بيسان واخة. كانت متحمسة ليه.. ولكن هضرتو عصباتها وما خلاتلها نفس... وطاح فيد وحدة من لبنات.. \n\nخرجات لعروسة شادة فيد راجلها... هو لي مزروب باغي غير فوقاش يستفرد بيها على عكسها هي لي رجليها كيرجعوها لووور..باغة طريقها من القاعة لطوموبيل تطواااال وتجبد.. شداتها الرجفة والخلعة ولبكية.. وتجمعو عليها.. يمكن فراقهم ما ججاهاش صعيب حيث ماشي نهارها لول... راها فرقاتهم هذا زمان وكانت عايشة معاه... وبعد عناق ودعاوي وبكاء ما قدروش يمنعهم راسو منو وهادشي كلو تحت انغام الدقة المراكشية ونكير براء عليهم باش يسربيو... واخيييييرا ها هي دي.. جالسة حداه.. هو سايق وهي مخرجة راسها كطل من السرجم عليهم ودموعها مغرغرين عينيها وقب السلهام لي كيضربو الريح طاح على راسها... وصوت كلاكصون السيارات كيتسمع موراهم لي تابعينيهم... للحظة تجرات من يديها حتا حسات بسخونية ديال الطوموبيل والفرق ديال لبرودة لي كاين برا... ونطق سابق اي ردة فعل منها... \n\nبراء :ايضربك البرد... \n\nشافت فيه وهي كتمسح نيفها بكلينيكس.. ورجعات دارت شافت قدامها ساكتة.. \n\nبراء :(كيفتح لكرافاط يزولها) عيييييت هاد النهار.. (بمزاح) معدورتك ما كنتيش باغة العرس ههه\n\nتالاسين :(هزات عينيها فيه وهي كتشمر نيفها) هانتينا ماشي للدار ونعس ورتاح... \n\nبراء :(تبسم بسخرية) ماشي الليلة دالنعاس هادي...\n\nدار غمزها ورجع قلب وجهو كيسوك راسم ابتسامة على وجهو مخليها هي غرقاااات فدوامة التفكير ديالها... غطساااات وما لقاتش اليد لي تجرها... عارفة شنو تابعها.. وعارفة بلي ما اتكونش ساهلة... مزالة كتفكر شحال دعات فصلاواتها فهاد السيمانة.. وشحال طلبات ربي يوقف معاها... خدات نفس كتقوي راسها فيه... وسكتات كتلعب بصباع يديها وتشوف فالطريق ساهية.. حتا فيقها من سهوتها بيدو الباردة لي شدات يديها... \n\nبراء :مالك... علاش ساكتة\n\nتالاسين :(رسمات ابتسامة. كطمنو بيها) والو.. غير كما قلتي داز نهار طويل... عيينا فيه\n\nبراء :مأكدة!!!! ما كاين والو؟؟\n\nتالاسين :(كتحاول تخبع توترها) ههه والو شني ايكون\n\nشاف فعينيها بحال الا كيقراهم... وتبسم ورجع شاف فالطريق قدامو... تنهدات وشافت فيه بنص عين مطولا.. عاد قلبات وجهها... شاف فلمراية ولاحظ السيارات لي مزالين تابعينو... والسيارات لي قدامو.. تبسم بسخرية وخرج يدو من السرجم وعملهم باي باي بيديه.. وضوبلهم على غفلة وكسيرا بالجهد حتا خلعها ومشات وجات فبلاصتها وسبقهم ما عرفوه منين داز وخلاهم هما موراه كيزيطو ويغيطو بوحدهم... \n\nتالاسين :(كتشوف موراها) هربتي عليهم\n\nبراء :(شاف فيها ودار بالزربة شاف فالطريق) صافي العرس سالا.. ايوا كلها يشد طريقو علاش مزالين لاحقيني\n\nسمع صوت ضحكتها لخفيفة..ودار شاف فيها مبسم منين سمعها كضحك.. ورجعو لسكاتهم لي فرضاتو هي حيث بداو عينيها كيتغمضو بالنعاس شوية بشوية.. \n\nوقف بالاوطو حدا باب الدار.. شاف فيها لقاها ناعسة وراسها معوج موكياه على السرجم... تبسم وهو كيفتح السمطة.. وقرب كيطل على وجهها كيعجبوه هاد اللحظات لي كيعتابرها خاااصة يزااف.. هاد اللحظات فاش كتكون ناعسة وهو كيستمتع برؤيتها... ما سخاش بيها يفيقها ولكن كان ضرووري ينوضها... مد يدو كيهزلها الشعرات لي طاحو على وجهها وكيهمس بصوت حنين.. \n\nبراء :تالا.. حبيبة.. نوضي وصلنا.. \n\nتالاسين كانت من النوع لي نعاسها خفيف وبعيطة وحدة تقدر تنوضلك... حركات راسها مع صوت أنين وتكمشات على راسها... \n\nتالاسين :(بصوت نعسان) خليني نعس... \n\nتبسم وهو كيستمتع بصوتها النائم كأنها طفلة صغيرة كتفيقها ماماها للمدرسة وما باغاش تنوض.. \n\nبراء :نوضي نطلعو للدار ونعسي براحتك.. \n\nنوضها من نعاسها بعد إلحاح منو وهي مدوخة ما قاداش تهز الراس.. غطالها راسها بقب السلهام لي مخدوم بالموبرة سخونة من البرد لي كاين.. دار فتحلها الباب كيعاونها تخرج حيث كسوتها معذباها واصلا هي بزز باش حالة عينيها خايفها طيح ولا تعكل...\n\nبراء :نهزك!!\n\nهزات راسها فيه بالزربة واكتفات انها تحرك راسها بلا... عاقدة حجبانها حيث تخسر فيها النعاس وباغة غير فوقاش توصل وطيح تنعس.. خرجات راسها من الاوطو من بعد ما شد يديها.. وضربها لهواء البارد فوجهها لي خلاها تواكض نوعا ما وتفتح عينيها مزيان... شافت فجنابها السهااااات.. الشارع كيصفر وغير صوت لكلاب لي كيستمع مرة مرة.. جر بقايا ثوب فستانها لي بقى داخل السيارة وسدها.. وتقدم شادها من خصرها وهي رامية. راسها على كتفو... ما كان حد فالباب طبعا.. دخلو بالسكات وغير صوت خطوات وتقرقيب احذيتهم لي كيتسمع.. ركبو فالسانسور ساكتين.. حتا لقاو راسهم حدا بايب دارهم.. ما بغاش يطلق من خصرها حيث شايف شحال دايخة بالنعاس... وفتح الباب بيد وحدة.. مع الدخلة فتحو عينيهم بزوج. باستغراب.. منظر فيقها من نعاسها وخلاها تحل عينيها مزيااااان..\n\nيتبع ..."
  },
  {
    "id": "20",
    "title": "إرحموني الجزء 21",
    "desc": " الشموع لي فكل مكان فالدار.. الورد لي متناتر فالارض وعلى الخزانات والرفوف.. والرائحة دلبخور لي كضربك من الباب.. سمعات صوت ضحكتو لخفيفة وهو كيسد الباب.. وقرب ليها هي لي كانت واقفة فمكانها كتشوف من بعيد..\n\nبراء : الواليدة ولكليكة ديالها دارو خدمتهم مزيان هههه\n\nما دارتش.. سمعات صوت السوارت لي رماهم على الطبلة لي حدا الباب.. وتقدمات لخطى بطيئة وسط الورد والشموع لي طرسقهم كتأدي للبيت.. ما تنكرش بلي الشكل والمنظر كيسحر ويعحب او وحدة... ولكن هي فكرها فليلتها وشنو مزال تابعها.. دوك الأفكار لي كانت كتهرب منهم وكتقول بلي اتخليهم لوقتهم.. هاااا هو وقتهم جا..\n\nحسات بيدين حاوطو خصرها.. وذقنو لي تحط على كتفها وبهمس نطق وكأنه كيقرا افكارها.. وبغى يطمنها...\n\nبراء :ما تفكري فوالو.. دخلي بدلي حوايجك ونعسي وارتاحي\n\nتنهدات فنفسها.. وارتاحت نسبيا.. على الأقل هاد ليلة ادوز ويحن الله نهار اخر.. دارت بين يديه حتا تقابلات معاه.. وتبسمات..\n\nتالاسين :شكرا..\n\nضحك بالجنب.. عارف خوفها وتوترها... وبحال اي بنت كتخاف من هاد الليلة.. وهو عاذرها.. وخاصة أنه عااارفها شنو دوزات.. وبلي ذكرياتها على التواصلات الحميمية ما كانتش مزيانة.. ولهذا باغي يخليها ترتاح معاه شوية بشوية... ما كتجي بالزربة غير الموت..\n\nدقق النظر فخدودها لي حس ببرودتهم وهو كيمرر صباعو عليهم.. ورجع ركز فعينيها..\n\nبراء :ما تبقايش تخممي بزاف.. خليك مرتاحة معايا.. واخة!!!\n\nتالاسين :(حركات راسها كموافقة)\n\nما قدرش فهاد اللحظة ما يمنع راسو من أنه يقرب باش يبوسها... رغبتو فتقبيلها كانت مرافقاه طوووول الليلة... وما يقدرش يخليها تسالي بلا ما يلبي رغبتو... خذا عنقها بين يديه.. وقربها ليه كثر وخدا قبلة حنيييينة ولكن طويلة.. استحلاها وما قدرش يفارق شفايفها الا بعد صراع مع نفسو.. حيث ما باغيش يخليها توتر كثر.. بلعكس باغيها ترتااااح.. وغير القبلة لي هو كياخدها منها دابا بدا كيلاحظ انها غادية وكتولفها.. ما بقاتش كتكرز ذاتها كيف قبل.. واخة ما كتحركش.. ولكن على الأقل كيحسها مرخية بين. يديه.. وبعد حتا تسمع صوت البوسة وهو. كيطلق من شفايفها.. تبسم. وعينيه فعينيها الناااعسين ولي زادو تغمضو دابا.. ونطق بصوت خافت مرفوق ببحة كيخليها تذوب..\n\nبراء :يله سبقيني.. انا انمشي نشرب ونجي\n\nحركات راسها وطلق منها غادي للكوزينة كيتجاوز الورد والشموع.. ما كان باغي لا يشرب لا والو.. هدفو يخليلها مساحة بينها وبين راسها فين ترتاح وتاخد راحتها وهي كتبدل حوايجها.. وفعلا.. دخلات لبيتها.. لقات مجموعة من الحقائب واقفين فواحد القنت.. والباقي كلهم خواوهم فلبلاكار وستفوهوملها.. فتحاتو وهي تلاحظ حوايجها لي مجاورين مع حوايجو.. هذا اول دليل على حياتهم لي شركوها دابا.. جبدات اول بيجامة لقاتها مناسبة.. قلعات فستانها وطرحتها ولبسات بيجامة ثوبها خيط.. سروال وفوقاني مخططة بغوز بارد والابيض بفصالة مبينة طايتها وتصميم انثوي زوين.. لبساتها جاتها زوينة.. ووقفات قدام لمراية الطويلة كتفك شعرها من كاع دوك لمقابض لي فيه وهي معصبة معاه.. كتقول غا فوقاش تسالي وتحط راسها تنعس.. سمعات صوتو وهو كيخلف جيهة البيت وحنحن بصوتو كانت حركة مقصودة منو. باش يعلمها بقدومو... ما باغيش يحطها فموقف يحرجها.. ودخل وهو مزول كوستيمو. وكيحل فصدايف السوميج وعينيه مشات ليها نيشان وهي جالسة فوق الكرسي قدام لمراية.. هزات عينيها شافت فيه منها وتلاقاو عينيهم وقلبات عينيها فاش شافتو توجه جيهة لبلاكار.. جبد حوايجو وسمعها وهي كتسوط ودار عندها وهو كيقلع السوميج..\n\nبراء :مالكي..\n\nتالاسين :هادشي كيعصب اوووف.. يدي حرقاتني وانا هزاها وهاد لخلايل (مقابط) ما بغاوشي يتسالاو... بففففف..\n\nبراء :نعاونك!!!\n\nتالاسين :لا بلاش.. نتينا ادوش واقيلة. ياك!!!\n\nبراء :اه..\n\nتالاسين :انا ما قاداشي ولكن ضروري خاصني ندوش.. عراقيت..\n\nبراء :اوك.. الا بغيتي سبقيني\n\nتالاسين :لا غير دخل وما تعطلشي.. معلا ما نفك هاد السودوكو لي عاملينلي فشعري\n\nبراء :(بثقة) ههه شوفي فيا... لي زين زييين بلا مقابط ولا زوج هههه\n\nشافت فيه ما قاداش تجاوبو او تناقش معاه.. ميقات عينيها فيه وعيباتو خلاتو كيضحك..\n\nتالاسين :مشي طلق راسك ودخل لا غادي دوش\n\n👑 تعبت.. استوفيت.. اكتفيت... انتهت قدرتي على التحمل... اريد الرحيل... رغبة قاتلة في الموت تجتاحني.. لأن انتزاع الذكريات من عقلي... اصبح اصعب من انتزاع الروح من جسدي... خارت قواي بين مد وجزر... بين رغبة ونفور... بين ماضٍ وحاضر... بين البقاء او الذهاب بدون عودة... فخذ بيدي حتا النهاية... او اتركني لأسقط في خانة ذكرياتي... 👑\n\nفكرسي طويل... اسود اللون... جلدو حقيقي باين من الملمس ديالو... كانت متكية.. ضوء خفيف داخل من نافذة مغطية بستارة خفيفة لونها الداكن قليلا كيحجب الضوء بنسبة معينة... مغمضة عينيها.. يديها محطوطين فوق كرشها.. ووجهها ذبلااااان... كانو حجبانها كيتحركو مرة. مرة. وهي كتعاود وتحكي.. كانو كيبينو مدى تركيزها فداكشي لي كتقولو... صوتها خافت ولكن مسموع وسط الصمت الساااائد فارجاء الغرفة... بالإضافة لتكتكات الساعة لي معلقة فحائط قبالتها تماما ومحاطة بمجموعة شواهد.. مع صوت الشتاء لي كيضرب فالسرجم لي على يمينها.. سمعات صوتو الخشن... لي كيبعث الراحة رغم قوتو.. إلا أن نبرة صوتو وبحكم التجربة ديالو الطويييييلة فهاد لميدان.. تروضات باش تبعث الراحة فنفس لي كيسمعها ماشي العكس...\n\nجمال: كتخافي منو!!\n\nتالاسين :(بدون تفكير جاوبات) لا لا... ما كنخافش منو... هو الوحيد لي نقدر نغمض عيني ونشد بيدو ونمشي معاه لأي موطع... حيث. مأكدة وعارفة بلي يفرط فعينيه وما يفرطشي فيا... كيخاف عليا كثر ما كيخاف على راسو... هادي حاجة مأكدة منها.. ولكن انا كنخاف من ديك الصورة الموسخة لي ترسمات قدامي... داك لوجه لي فما كيقرب ليا كنتفكرو... داك لغوات لي كنسمعو كيتعاود فوذني... (نزلو دموعها مع جناب وذنيها) داك الخوف... ديك الوحدانية... ديك الحكرة... داك لحريق... نتينا اكثر واحد عارف وعارف بالتفصيل شني وقعلي... خوفي ماشي منو... خوفي من لي فات ولي مزال تابعني... هو مات وشبع موووت ولي وقعلي مزال ما بغا يموت..\n\nحطات يديها على وججها كتبكي فصمت... وصدرها كيتهز مع صوت شهقاتها... شاف فيها مطولا هو لي جالس قبالتها تماما على كرسي مريح.. فيدو طابليط اسود اللون حاطو على ركابيه... لابس سروال قطيفة بني. مع سوميج شيبية مدخلها فيه وسمطة دالجلد فنفس لون السروال... وجهو ترسمو عليه خطوط وثنايا كتبين عدد السنوات لي عاشها... سنوات عديدة.. والشيب لي غزا راسو كيوضح كثر الصورة ديال السن ديالو... ولكن واخة كبير شعرو مزال كثيف نوعا ما... مغطي راسو بالكامل وماشطو لواحد الجهة بطريقة انيقة.. نظارات شوف بخيط طويل راميه مور وذنيه... على وجهو وقار وهيبة غريبة... وطمأنينة كتحسيها مع أول ابتسامة يقدر يرسمها على وجهو...\n\nجمال: اذا خوفك من الماضي قوااا وكبر من حبك ليه؟؟؟\n\nسكتات وهاد المرة فتحات عينيها فيه هاد المرة... عينيها لي تخطفات منهم ديك اللمعة.. ورجع فيهم حزن كيتقرا من اول نظرة.. وهم كبييييير باين من السواد الداير بيهم... سكتات كأنها كتفكر... او كذكر شي حاجة... كتفكرو وهو كيقولها نفس الهضرة ونفس لكلام... \"خوفك من لي فات غلبني.. وغلبك.. وغلب حتا داك الشوية دالحب لي كان فقلبك ليا.. وخايف مع الوقت حتا داك الشوية يتدفن وسط خوفك\"... غمضات عينيها وهي كتنهد ودموعها ما كدير حتا مجهود باش تحبسهم.. ولفاتهم وولفوها... وخدودها أدمنو ملوحتهم... تنهدات بحرقة مسموووعة عاد باش نطقات وهي كتشهق وتاخد نفس باش تهضر وسط دموعها...\n\nتالاسين : خوفي قواااا مني اااه.. قواااا من كلشي... خوفي قتلني.. وكيقتل كلشي زوين فيا ولا داير بيا...اههئ اههئ انهنههئ... كنبغيه وبزاااف... يمكن هو ما عارفشي قداااش... وعمري. قلتلو بلي كنبغيه بزااااف فوق. ما كيتصور هو... حبي ليه ماشي قليل... بالعكس... (بدات كتعصب ويديها كيتشنجو) ولكن ما قدرااااشي ما قدراااشي.. داكشي فوق طاقتي.. فوقها وفوق ما كتصورو اههئ انهنههئ...\n\nحط يدو على يديها وشدها بين يدو الدافئة رغم برودة الطقس... الا ان الجو ساخن بوجود المدفئة الكهربائية... حركة يقدر ما يديرهاش مع اغلب مرضاه او كما كيفضل يسميهم حالاتو... الا انها هي حالة خاصة... كيحسها فمقام بنتو... دوز معاها سنين فالعلاج.. وخصوصا وهي بنت صغيرة.. عاونها و عاونها بزاااف... ومأساتها ومعاناتها فطفولتها خلاتلها مكانة خاصة فقلبو... طبطب على يديها بلطف كيهدنها ونطق...\n\nجمال: ما تعصبيش... تهدني.. الا عييتي نكملو من نهار اخر...\n\nكان كيفضل يخلي كلامو قليل... حيث هو هنا باش يسمع ماشي باش يهضر... واذا هضر فخاصو يعطي ما ينفع...\n\nشافت فيه وهي كتزير على عينيها باش يهبطو دوك الدموع لي مضببينلها الشوفة.. وهزات اليد الاخرى مسحات بيها خدها وشافت فيه بترجي... كأنها كتستنجدو... باغاه يعاونها... من نهار جات عندو هادي ثلاث اشهر وهي طامعة فيه يعاونها ويخرجها من الظلام لي رجعات عايشة فيه...\n\nتالاسين: عيييت... بغيت نرتاح\n\nجمال : كلشي بيدك نتي اتالا... \n\nتالاسين : ما بقيتشي قادرة... انا صافي حياتي ضااعت\n\nجمال :ما ضاعاتش.. ما تخليش الماضي يغلبك\n\nتالاسين :(تبسمات وسط دموعها بسخرية) غلبني ولي عطا الله عطاه... انا ضعت ادكتور... ولكن ما انخليهشي يضيع معايا... كفاية حياتي لي ما بقات عندها حتا معنى... ما نزيدشي حتا حياتو...(رجعات لبكاها) يكفي ما دوزت عليه ويكفي الظلم لي ظلمتو معايا... هو ما يستاهلشي... اههئ اههئ حياتو بلا بيا اتكون حسن... عندو احلااامو.. عندو طموحاتو... عندو مستقبل كيتسناه... الا بقى معايا غير ما غنزيد نجرو لور معايا... وعمري نخليه يزيد للقدام\n\nجمال: وعلاش ما تحطيش يديك فيدو وتزيدو بزوج للقدام... علاش مصرة دفني راسك..\n\nتالاسين :(بانفعال) ماشي انا لي بغيت... مااااشي انا... ماشي لخاطري... ما اتحسوشي بيا... حتا واحد ما ايحس بيا اههئ اههئ\n\nجمال : حنا حاسين بيك اتالا.. ولكن نتي ما باغاش ترحمي راسك..\n\nشافت فيه بجدية من بعد ما حبسات دموعها لي واقفين عند طرف جفونها... شمرات على نيفها.. ورجعات شعرها مور وذنيها... حركة قراها هو على أنها كتاخد قرار نهائي بينها وبين راسها... وشاف فيها باهتمام كيتسناها شنو اتقول...\n\nتالاسين :انا صافي قررت... الطلاق هو افضل حل... حاولت ولكن ما قدرتشي... وحتا هو عيا ومل... خليني نطلق سراحو حسن ليه... وليا..\n\nجمال: من الاحسن الحصة داليوم تسالي هنا.. نكملو المرة الجاية\n\nشافت فيه وتنهدات بارهاق.. مدات يديها لعلبة كلينيكس لي حدا راسها هزات منديل وتجلسات عليها وهي كتمسح..\n\nتالاسين :يكون حسن..\n\nجمال :حتا انا داكشي لي كنقول...\n\nناضت كتقاد حوايجها وتلبس مونطوها وطربوشها الساخن... هزات راسها فيه وهي كتسد صدايف المونطو لقاتو مراقبها فصمت.. \n\nجمال : كالعادة.. موعد الحصة الجاية اتقولولك سناء (المساعدة الشخصية)\n\nحركاتلو راسها بالإيجاب... وشافت فيه.. من بعد ما خدات نفس كأنها كتوجد راسها تخرج من هاد الغرفة... تبسمات فوجهو ابتسامة مكسورة.. وخداها بحضن كتوديع... حطات راسها على كتفو كأنها كتستمد منو القوة.. طبطب على ظهرها وبعدات عليه لقاتو مبسم فوجهها... \n\nجمال :(شدها من كتافها) تهلاي فراسك واخة\n\nتالاسين :ان شاء الله \n\nجمال :وقبل ما تمشي.. انقولك واحد الحاجة فكري فيها مزيان... الهروب عمرو ما كان حل.. المواجهة صعيبة ولكن فلخر ديال طريقها تما كاينة الراحة لي كتقلبي عليها.. فكري فهضرتي مزيان قبل ما ديري اي خطوة تندمي عليها واخة\n\nحركاتلو راسها.. ودعاتو ودارت خارجة بحالها.. وهي فدوامة من الافكار... كتحس بالراحة وهي كتحكيلو وتعاودلو.. وكتحس براسها تفاجات ولو شوية.. دازت من الكولوار فين كتبانلها سناء فلخر ديالو جالسة فوق بيروها... وصلات حداها ودارت شافت فقاعة الانتظار.. قوصات حجبانها باستغراب ودارت شافت فسناء لي نطقات قبل ما تسولها... \n\nسناء:خرجات.. قالتلي نعلمك.. جاها شي تيليفون واظطرات تمشي\n\nتالاسين :ااااه.. اوك ماشي مشكيل\n\nوقفات معاها حتا عطاتها الموعد الموالي فوقاش... سلمات عليها وخرجات بحالها.. وقفات عند باب العيادة قبل ما تفتحو هزات لمظل ديالها لي حطاتو فسلة بتصميم زوين مخصصينها ليهم.. هزاتو وخرجات بحالها ركبات فالسانسور ونزلات.. وقفات عند باب العمارة ضربها الهواء البااااارد..هزات راسها فالسماء كانت الدقة دالشتاء.. تنفساااات بعمق وزفرات فتحات مظلها وتمشات بشوية عليها حتا وصلات لسيارتها... ركبات وحسات بالسخوونية فالداخل.. حطات لمظل حداها.. وتكات راسها على الكوسان مغمضة عينيها... سرحاااات فخيالها كتخمم وهزات راسها فاش تفكراتها... مدات يديها لحيبها جبدات تيليفونها لي هزاتو معاها هو والسوارت بلا صاك بلا والو... دوزات نمرتها وتسنات شوية عاد فتحات عليها الخط... \n\nبيسان :خرجتي \n\nتالاسين :اه خرجت عاد دابا.. فاين مشيتي\n\nبيسان :عيطلي داك الزمر وزربني عيييت فيه راني كنتسناك قالك وااالو بغاني نتلاقاه.. ياك ما تقلقتي\n\nتالاسين :لا لا.. علاش انتقلق.. اصلا انا انمشي للدار نيشان\n\nبيسان :واخة احبيبتي.. شنو درتي مع الدكتور\n\nتالاسين :شني انعمل... كالعادة وصافي\n\nبيسان : (زفرات) بلا ما نهضر انا.. حيث كالعادة ما اتعجبكشي هضرتي\n\nتالاسين :مهم بسلامة دابا.. دوزي وقت زوين.. وفاش تمشي للدار سلميلي عليهم\n\nبيسان :مبلغ احبيبتي.. حتا نتينا سلملي على براء\n\nتالاسين :(بسخرية) الا جبرتو.. \n\nبيسان :شني.. ما سمعتكشي\n\nتالاسين :والو والو.. قطعي دابا... بسلامة\n\nبيسان :اوك.. بيناتنا الواتساب\n\nقطعات ورجعات تيلي لجيبها.. ديمارات الاوطو وشافت قدامها كتفكر.. تمشي للدار ولا تمشي لشي بلاصة اخرى.. وبعد تفكير قررات ترجع للدار.. وقلعات وما وقفات حتا وصلات لباب دارها.. جبدات سوارتها فتحاتو ودخلات مكمشة من البرد لي كيمشي ويجي فكولوارات دالموبل... دخلات للدار وهي طالقة وذنيها واش اتسمع شي صوت او حركة.. وفنفسالوقت حنات كتزول البوط ديالها من بعد ما حطات المظل فجنب الدخلة دالباب.. سمعات صوت المواء دالقطط فقط.. ودخلات وهي مزالة حاضية واش تلقاه او لالا.. زولات مونطوها حطاتو على الفوطوي وقربات بابتسامة كتشوف فالقطط لي كينقزو شي على شي وكاين لي مخشي تحت مينوشة كيرضع.. كانو اربعة دالقطط صغار.. بالإضافة لمينوشة وتشوتشو.. داعباتهم بيديها فصمت وهما كيطيحو على ظهرهم ويتكسلو ويلحسو فرجليهم ولي كيلعب بكرة دالصوف من الكرات لي حاطينلهم... سهاااات مرة اخرى.. رجعات كتسهى بزاااف.. ديما كتخمم وديما كتفكر... حتا قفزها بصوتو وفيقها من سهوتها... \n\nبراء :علاش ما علمتينيش\n\nدارت بالزربة وهي مزالة مقردة.. شافت فيه.. طلعاتو وهبطاتو كان مزال بالحوايج ديال لخروج.. باين ماشي بزاف باش دخل.. كيشوف فيها وعاااقد حجبانو بغضب... سروال اسود ومونطو اسود قصير ما مبينش شنو لابس من تحتو.. شعرو ولحيتو قواااو... كيفكروها بايامو فاش كانو فالقطب الشمالي... شافت فعينيه... ما كانش حسن من عينيها... ارهاق واضح وتعب أوضح... واقف فباب بيتهم لي عاد خرج منو وكيتسناها تهضر... قلبات وجهها وتنهدات.. هزات قطة صغيرة لونها مخلط بين الأبيض والرمادي باستها وهي مبسمة ورجعات حطاتها... عاد ناضت وقفات وشافت فيه.. ونطقات وهي كتقدم جيهتو او بالأحرى جيهة باب البيت... \n\nتالاسين :ما جابتاشي.. \n\nحط يدو على كادر الباب حابسها ما دوزش.. حسات بنفسو لي كضرب فوجهها من الجنب... غمضات عينيها بقلة صبر عاد فتحاتهم ودارت شافت فيه.. وشافت فعينيه ديك النظرة الحااادة القاصحة... وبين حجبانو زوج خطوط ترسمو بقوة. ما كيعقدهم... كتذكر اخر مرة شافتهم ما ملاقيينش.. ولكن عقلها خانها باش تذكر.. فيقها من افكارها بصوتو وهو كينطق تحت سنانو.. \n\nبراء :ياك هضرنا.. قلتلك دييييما فاش يكون عندك رونديفو قوليهالي... قلتها ولا لا\n\nتالاسين :(باستسلام) قلتيها ابراء.. ولكن شني الفائدة اذا مشيتي معايا هممم!!! \n\nبراء :ماشي شغلك نتي.. عندي نفع ولا ما عنديش شغلي هاداك\n\nتالاسين : براء... ديها فخدمتك... ما تبقاشي مقابلني انا.. \n\nضرب بقوة فالكادر حدا وجهها.. وغمضات عينيها كرد فعل طبيعي.. وفتحات عينيها وهزاتهم فيه.. \n\nبراء : ندييها فاش ما بغييييييت سمعتيني... قلتلك تبقاي تعلمييييني هي تبقاااااي تعلميني... \n\nتالاسين : (قلبات وجهها) خليني ندوز.. بغيت نعس.. راسي كيضرني\n\nبراء :عااااااود هربي... فينما نهضر معاك هربي... \n\nهزات عينيها فيه شافت فيه بحدة.. وزيرات على فمها... شاف فيها مطولا وعروق جبهتو باينييين وهو مطرطق عينو فيها... وبقوة كثر هاد المرة ضرب القبضة ديالو فالحيط حتا خلا لاطراس ديال الدم لي سال من يدو منقط فالحيط وزول من طريقها غادي خارج بحالو... \n\nبراء :الله ينعل ديلمي لي مسوق ليك اصلا وهازلك الهم.. \n\nزدح الباب حتا بغات تهرس... وصدى صوتها خلا القطوط يتكمشو فمهم مخلوعين... وهي تقفز فمكانها لي خلاها واقفة فيه...\n\nتنهدات من مور ديك الزدحة.. وبقات واقفة شحال كتشوف فالباب.. عاد باش دخلات للبيت.. كان الريدو نازل ومظلمو كامل.. كانت بسروال دجين وكبوط صوفي سخون.. ما بدلات لا حوايجها لا والو هاكاك توجهات للناموسية فين تطوات على شكل جنين وتغطات مكمشة... سرحات بعينيها قدامها كتشوف فصورة عرسهم لي منزلة فوق لكوافوز قبالتها... شحاال كانو فرحانين.. لي يشوفهم ديك الساعة ما يشوفهومش دابا... ورجعات بيها الذاكرة لووور..\n\n🕢دارت عقارب الساعة بسرعة راجعة بيها لداك النهار.. من بعد ثلاث ايام من يوم عرسهم... كانت قدام لمراية كتلبس حوالقها... لابسة كسيوة فالاسود بسميطات رقاق ويدين طايحين على لكتاف فالاسود على لاطاي طويلة.. وصندالة خفيفة عالية فالاحمر الداكن.. شعرها جامعاه للأعلى على شكل كعكة مقادة ومصففة مزيان.... ماكياج قوي على غير العادة..بعكر احمر ماط.. خط ايلاينر رقيق فوق العين...تبسمات فاش سمعات صوتو جاي من برا البيت... \n\nبراء :تالا طلقي راسك.. واش مزالة راه انتعطلو.. \n\nحبس فباب البيت وتقطع صوتو.. دارت وهي كتزول يديها من وذنيها لي ركبات فيها الحلقة وتبسمات بخجل من نظرتو.. وقف للحظة فمكانو كيطلعها ويهبطها.. حط كتفو على كادر الباب وحط يديه فجياب سروالو.. كان لابس كوستيم أنيق فلبلومارين جاي على فصالتو تماما.. بدون كرافاط مخلي الصدايف لوالا محلولين.. مسرح شعرو لواحد الجنب.. وصباط اسود كلاص.. كان جذاب بمعنى الكلمة.. تسحر بيها وتسحرات بيه كالعادة.. \n\nبراء :(بتصفير) اووووه.. ما هذا يا هذا ههه\n\nمررات يديها على جبهتها بخجل وحنات راسها كتشد فجناب كسوتها وتبسم.. \n\nبراء :(كيقرب) بلحق هاكة ما مفاهمينش.. (هزات راسها فيه).. اتخطفي مني الأضواء \n\nتالاسين :هههه ننن الليلة ليلتك.. والكاميرات اتكون عليك وعليك بوحدك\n\nبراء :(تبسم وحط يدو على عنقها وكتافها كيداعبهم بصباعو) بلحق هادو لاش عريانين الزين ديالي.. \n\nتالاسين :(بتذمر دلات شنايفها كتغبن) برااااااء ما تعملاشي انهنههههننن\n\nبراء :(ضحك على غنجها وحدر راسو باسها فكتفها بالخف وهز راسو فيها).. درتها احبيبة وصافي.. يا اتبدلي الكسوة يا اتلبسي شي حاجة تغطيك.. \n\nتالاسين : راه انلبس الكاب فوق منها.. بلحق غير نوصلو نزلو يااك.. (طلع حاجبو) عاااافاك ابراء عجباتني.. \n\nبراء :حتا انا عجباااتني وحمقاتني.. بلحق لبسيها فالدار احبيبة ديالي.. ولا بغيتي تخرجي بيها ديري شي حاجة تغطي كتافك وعنقك.. \n\nتالاسين : (بتذمر) علاش ديما محرمها عليا... \n\nبراء :اناا محرمها عليك ههه.. لعجب... وادابا لي اديريه ديريه باش ما نتعطلوش\n\nتالاسين :(عقدات حجبانها) انا ما انبدلاشي عجباتني وبها انمشي\n\nبراء :اوك.. لبسي فوق منها شي شال \n\nتالاسين :اممممم\n\nعطاتو بظهرها هزات الكاب ديالها.. وشال خفيف فالاحمر.. وهزاتو غير حيث عارفاه حاضيها... اما هي ما ناوياش تلبسو.. يخرجو من الدار ويحن الله.. رمات الكاب على كتافها وهزات صاكها الاسود الصغير فيديها وهو مزال حاضيها فصمت.. حتا سالات ووقفات قدامو قالبة وجهها.. \n\nتالاسين :ساليت\n\nتخطاتو خارجة منفخة وعاقداهم. و لكن سبقها ودور يدو على كرشها وجرها رجعات تقابلات معاه.. وتبسم فوجهها\n\nبراء : مالو الزين.. شكون عصبو\n\nتالاسين : انتعطلو زيد لا غادي نمشيو\n\nبراء :حتا نشوف الضحيكة.. ما باغيش نشوفك معصبة..\n\nتالاسين :ايوا وعلاش كتعصبني\n\nبراء :ما كنبغيش نعصبك.. ولكن هادشي خاصك تبقاي تفهميه راسك اتالا.. بلا ما نقولولك.. كاين لحوايح لي كندوزهم وكاين لي لا.. وبحال هادي راها مبينة لحمك كامل.. واش نتي تبغي شي حد يشوفك ويبدا يتشها فيك\n\nتالاسين :(عقدات حجبانها) شهاد الهضرة دابا...\n\nبراء :ايوا راه هادشي لي ايوقع.. ونتي عارفاني الا مشى شي حد شاف فيك بشوفة ناقصة اولا نطق شي كلمة ماشي حتا لهيه ما انسكتلوش وما انشدش يدي...\n\nسكتات كتشوف فيه وكتخمم... فعلا الا وقع كما كيقول اتنوض روينة.. واليوم يوم خاص بالنسبة ليه وما تبغيش تخسرولو.. اليوم عندو حفل انطلاق البرنامج لي صور وغادي يبدا يتداع فالتلفزة وقبل عندو مؤتمر صحفي على قبل مشروعهم التصويري... يعني اليوم يوم مهم بزاف ما تبغيش ضيعو عليه وهو سهر وخدم عليه.. وعارفاه حلم وكيتحقق بالنسبة ليه... تنهدات وعوجات فمها..\n\nتالاسين :صافي واخة.. لي بغيتي\n\nبراء :(شدها من حنوكها) يخليلي لكبييدة ديالي كتسمع الهضرة ههه\n\nتالاسين :اااي قصحتيني هه\n\nبراء :وراه ما بغيتش نهضر على العكار\n\nتالاسين :برااااااء.. نمشي ببيجامتي حسن ياك\n\nبراء :صافي دابا غا سكتي وبلا نگير.. (شاف فالساعة) يله فازي.. تعطلنا..\n\nتالاسين :واخة.. (دارت كتسولو وهما خارجين) عيطتي للدار.. ايجيو!!!\n\nبراء :ما عرفتش يقدرو ما يجيوش كلهم..\n\nسكتات كتسناه يسد الباب دالدار.. ودارو متاجهين جهة السانسور ووقفو كيتسناوه يطلع.. وركبو ونزلو.. والوجهة مكان الحفل... \n\nيديها وسط دراعو وهما داخلين للقاعة الكبيرة المحجوزة وسط فندق ضخم.. حطات الكاب ديالها عند الاستقبال وخلات الشال لي كل مرة يسحت على كتافها ويجرو هو يطلعولها... تمشاو يد فيد على السجادة الحمراء.. هي حداه متبسمة وعينيها كيتساراو على الزينة والديكور دالقاعة.. وهو حاط يد فجيبو واليد لوخرا شاد بيها يديها.. ومرة مرة كيهز راسو لشي حد كتحية.. شدوه الصحافة فالباب كيصورو ويطرحو اسئلة من كل قنت.. تخطاهم وزاد وشدوهوم الحراس لي كيأكدو عليهم يتسناو حتا للمقابلة لي ادوز دابا شوية وهما لي فيهم ما هناهم حيث خدمتهم كتطلب تكون سباق ديما...\n\nتفاجأت بالكم الهائل دالحضور.. لي كان متكون من طاقم العمل كاااامل...من نقاد.. منتجين.. اقارب وغيرهم... صداع هضرتهم وتوشويشهم مغطي عليه صوت الموسيقى لي كتعزف.. شافت فجنابها كتقلب على شي حد كتعرفو ما بانلها حد.. شافتو هز يدو كتحية لشي حد.. وتقدم جيهتهم.. زوج رجال وامرأة واقفين عند واحد الطبلة.. عرفات المرأة مزيااان.. هي نفسها رئيسة التحرير لي كانو تلاقاوها... تلاقات عينيهم بزوج وتبسمو لبعضهم... ووقفو عند طبلتهم كيتسالمو.. \n\nشيماء :اووووووه ما بيل... تالاسين ياااك\n\nتالاسين :(بابتسامة) وييي ههه\n\nشيماء :ههه سميتك صعيبة شوية مي عقلت عليها..(شافت فبراء) حيث ميسيو براء ديما كيهضر عليك ههه\n\nهزات عينيها شافت فيه وهو كيتسالم مع الرجال الاخرين وتبسمات.. مزالة كتهضر مع شيماء ويتبادلو الصواب وداكشي حتا دار واحد من دوك الرجال كيشوف فيها بإعجاب.. ونطق باللغة الإنجليزية حيث باين ماشي مغريبي... كانت واقفة حداه وهزات عينيها تشوف فيه حيث عرفاتو موجه الهضرة ليها... وبحركة مقبولة عند الاجانب مد يدو ليديها شدها باغي يبوسها وهو كيشكر جمالها فنفس الوقت... مع الدورة لي ايدور براء لي كان كيتبادل الهضرة مع الرجل الآخر طاحت عينيه عليهم وقبل ما توصل يديها لفمو خطفها وجرها عندو حتا قفزها وقفز الراجل...وشاف فيه ما عاجبو حال.. \n\nالراجل :(باستغراب نطق بالانجليزي ) ااا.. كاين شي مشكيل... انا ما قصدت والو... فعاداتنا كنشوفو امرأة جميلة كنعبرو ليها بإعجابنا.. \n\nبراء :(بصرامة جاوبو بنفس لغتو) وفعاداتنا لي شاف فعيالاتنا كنتقبولو عينو..\n\nتالاسين :(زيرات على دراعو وهمسات حدا وذنو) برااء صافي.. ما وقع والو\n\nبراء :(دار خنزر فيها وهي تسكت) \n\nالراجل :(تزير) كنتأسف.. ما قصدتش\n\nشيماء :(بغات ترطب الجو) ههههه ميسيو براء مغيار بالزايد على مراتو اميسيو جوزيف... الحب وما يدير ههه\n\nتكهرب الجو شوية وشيماء بدلات السيرة كتهضر على امور الخدمة.. وهو دار فهاد الأثناء شاف فيها بتخنزيرة تقتل بنادم وهو واقف حتا خلعها.. \n\nتالاسين :ششش.. ششعندك كتشوف فيا هايداك\n\nبراء :علاش مخليالو يديك همممم!!! طاااااالقالو يديك يبوسها وساااااكتة\n\nتالاسين :براء تهدن... راه غير زرب عليا.. \n\nبراء :(بغضب) ما كنعرفش انا زرب عليك... هو شد يديك ونتي حالة فمك فيه.. زرب عليك زربي على مو بشي طرشة تفيقو من الگلبة.. علاش ساكتة\n\nتالاسين :صافي ابراء راه ما وقع والو... \n\nبراء :عندك ما وقع والو... وكون ما انا كان غادي يوقع... \n\nتالاسين :(زفرات) براء صافي بلا ما تكبر الموضوع\n\nبراء :(زاد قرب عندها) ما غاد...\n\nقاطعاتو. الحركة. دشي حد ولي ترمى على كتافو معنقو. بحال الا تقولي قاجو..\n\nجواد :لعشييييييير..البوكوص ديالنا... هههه\n\nبراء :(خنقو وتكلم بعصبية) بفففف رصى اصاحبي..\n\nبعد عليه جواد كيضحك ويضرب على كتافو وهو كيتنتر.. رحع لور كيقاد الكوستيم ديالو ويقاد كتافو طالعالو القردة للراس عاد لاحظ جهاد لي جاي تابع خوه وموراهم رؤيا وفراس وبيسان ..\n\nجواد :مالك اصاحبي كاعي... وزعما الليلة ليلتك.. والحفلة على شرف سيادتكم.. ايوا مالك مقندش هههه\n\nبراء :سير بعد مني حسن ما انبردهم فيك.. خطيني عليك\n\nجهاد :مال راجلك التيتيزة ديالنا..\n\nتالاسين :(قالبة وجهها) سقسيه علاش كتسقسيني...\n\nشافو فيهم بزووج باستغراب وهما كل واحد فين قالب وجهو.. وبصوت واحد نطقو..\n\nجواد/جهاد:امااااااااالكووووم...\n\nهزو عينيهم فعين بعض كيشوفو فبعضهم بتحدي... هي مقندشة وهو قالها ما كتعرفيش حتا قاطعو نظراتهم رؤيا وفراس وبيسان لي لتاحقو بيهم... والتفتو ليهم كيسلمو ويتبادلو الكلام بيناتهم وهو مزال تجي عينو فعينها ويخنزر فيها وتخنزر فيه... سوالو على باقي العائلة فينهم... وقالولهم بلي ما قدوش يجيو ما قادين على سهير وهما مزالين كيرتاحو من عياء العرس... \n\nخلاها واقفة معاهم ودار هو عند ششي الناس عيطولو كيهضرو معاه.. وتلاهات عليه حتا هي بالهضرة مع رؤيا وبيسان.. وفراس ولادو محمقينو ولكن عاطيهم وقتهم كيتناقش معاهم حسن ما يشوف فبنادم...\n\nكانو مجمعين وكيهضرو حتا قربات بيسان عند تالاسين كتوشوشلها وتشوف بعينيها لواحد الاتجاه...\n\nبيسان :عتق عتق.. دور تشوف اصاحبتي\n\nتالاسين :شني!!!\n\nدارت كتشوف فين كتنعتلها.. وهي تقوص حجبانها.. طلعاتها وهبطاتها.. بنت فمنتهى الجمال.. لابسة فستان احمر لاصق على طايتها وبدون يدين غير بالحمالات.. شعرها اشقر طبيعي.. بغرة طايحة على عينيها.. وعينين زورق واسعين زادت وسعاتهم بالماسكارا... عكار احمر بنفس درجة لون فستانها... طولتها وقوامها زوينين... كانت باينة عليها اجنبية وماشي مغربية من الشوفة اللولة.. واقفة مع براء هي ومجموعة. من طاقم العمل... كتضحك وابتسامتها مخلية كلشي ساكت وراد معاها البال شكتقول... مع الدورة لي دارت طاحت عينيها عليها وهي كتحط يديها على كتفو وقربات كتوشوش حدا وذنيه ورجع هو شوية لور مبعد عليها وحط عينو على يديها لي فوق كتفو.. \n\nما عرفوها اييمتا تهزات وتحطات كانت واقفة حداه وجاراه بنفس الجرة لي جرها... حتا دار وشاف فيها مبهوض... وجراتو مبعداه عليهم... \n\nتالاسين :(بعصبية) ودابا نتينا شني نقولو عليك!!!! \n\nدار شاف فالبنت لي وقفات كتشوف فيهم كتحاول تفهم ورجع قلب وجهو مخنزر... \n\nبراء : كون تسنيتي شوية اتشوفيني بعدتها عليا \n\nتالاسين :وعلاش شوية.. علاش ما دفعاشي عليك فساعتها... \n\nحك جبهتو بانزعاج وهز راسو باغي يجاوبها وقبل ما ينطق.. قاطعهما صوتها لحنين وهي واقفة موراه وهزات راسها فيها مخنزرة... \n\nالبنت:(بالانجليزية) براء... واش هادي تالاسين!!! \n\nعقدات حجبانها... حيث سماتو بسميتو بدون رسمية والثانية حيث كتعرفها.. شافت فيه هو لي مزال كيحك جبهتو وهز راسو من بعد ما تنهد وعينيه مزالين على تالا لي كتشوف فيه باستسفار... \n\nبراء :(بالإنجليزية) وي هي.. مراتي تالا... هادي جوليان... عالمة نباتات.. \n\nشافت مطولا بتركيز... وهي كتلاقي الاحداث فبالها... وكتستذكر بلي كان قالها ايمشي مع شي عالمة للرحلة ديالو وهنا ضرباتلها فراسها طننننن وشافت فيها مندهشة... وهي كتطلع فيها وتهبط وكتخااايلو دوز معاها شهر ونص على قدو... وقبل ما دير اي ردة فعل فاجئاتها جوليان وهي كتصفق بيديها بحماس وكضحك وكتطلع وتهبط فتالاسين باعجاب... \n\nجوليان:(بالانجليزية) واااو وااااو... كما وصفتيهالي وكما تخايلتها... ولكن صدقات اجمل... خاصك تعرفي بلي طوووول الرحلة ديالي مع راجلك وهو كيصبح بيك ويمسي بيك هههه.. حتا خلقلي فضووول نشوفك اليوم قبل غذا... وااااااو نتي زوييييينة بزااااف... \n\nشافت فيها تالا كترمش... مستغربة من ردة فعلها.. كتكلم بعفوية وحماس... وعندها طاقة عجيبة... كتهضر وتبتاسم بطريقة ما تقدرش تخليك ما تستاجبش معاها... شافت فيه ورجعات شافت فيها معجبة... \n\nتالاسين :هذا من ذوقك.. \n\nجوليان :(مداتلها يديها بابتسامة) تشرفت بمعرفتك ههه\n\nتالاسين :(مداتلها يديها بتردد) الشرف ليا.. \n\nشافت فيها جوليان ورجعات شافت فبراء.. وحطات يديها على فمها باعجاب وشداتهم من دراعهم بزوج لاصقاتهم حدا بعضهم لكتف عند لكتف... \n\nجوليان:اووووووه... جيتو مواتيين مع بعضكم بزااااف.. \n\nتبسم براء ابتسامة جانبية مليئة بالغرور والثقة وهي هزات عينيها شافت فيه ورجعات قلبات عينيها جيهتها.. مزال حايرة فأمر هاد البنت.. \n\nجوليان:بلحق اناخدهالك ابراء ههه.. من دابا لفوق اترجع صاحبتي.. ياك اتالاسين ههه.. انا ما عندي حتا صديقة هنا فالمغرب.. وما نكرهش تكوني صاحبتي... \n\nتالاسين :(بابتسامة صفراء) ههه ان شاء الله \n\nجوليان:(بلسان ثقيل) ان شاء الله... كتعني اه ياك... كنت كنسمع براء كيقولها.. \n\nتالاسين :(شافت فبراء) \n\nبراء :(كيحك نيفو) احححم.. ماشي مسلمة.. ما كتعرفش هادشي\n\nتالاسين :(دارت عندها) ههه وي موافقة... مرحبا\n\nجوليان:اووووه اندوزو ايام زويييينة.. \n\nتالاسين :(بتوتر) اكيد ههه\n\nجوليان:فخبارك اتالاسين.. قليل فاش كنشوف شي واحد كيبغي شي وحدة بهاد الإخلاص وبهاد القدر كامل... ولكن فعلا تستاهلي... \n\nبراء :(شاف فتالا وطلع حاجبو زعما سمعي)\n\nميقات فيه وشافت فجوليان لي بدات كتاخد راحتها معاها شوية وردات البال ليديها لي حاطاها عند فمها ولي فيها خاتم عند اصبع البنصر... \n\nتالاسين :حتا نتينا مزوجة!!!! \n\nجوليان :(شافت فيديها) اووووه هههه ماشي تماما وانما محسوبين هاكاك... خطبة وصافي \n\nتالاسين :وفين هو!!! \n\nجوليان:خطيبي!!! راه فروسيا ههه\n\nتالاسين :روسيا!!!! \n\nجوليان:وي.. حيث انا من روسيا والصراحة توحشتو ههه... هادي علاين شهراين ما شفتو \n\nتالاسين :ااااه من قبل الرحلة ديالكم ياك\n\nجوليان:اه من قبل... \n\nتالاسين :ايوا هانتينا ساليتي وتقدر تشوفو اولا ههه\n\nجوليان:المشكيلة انه سافر فخدمة حتا هو دابا وسير فوقاش نشوفو عاود... مهم خليك مني... انا بغيت نتعرف عليك. اكثر... ياك قلنا انوليو صحابات ياك.. \n\nتالاسين :(تبسمات) هههه وي صحابات... \n\nجوليان :(شداتها من دراعها وجراتها عندها) براء.. اناخد منك المدام واحد شوية إذا سمحتي \n\nبراء :(شاف فتالا كيطلع ويهبط مخبع ابتسامتو) طبعا.. خودو راحتكم\n\nتالاسين :اجي نعرفك على بيسان... خت براء وبحال ختي\n\nجوليان:(بحماس) اووووووووك\n\nتحركو من حداه غاديين وهو تابعهم بعينيه ومطلع حاجبو.. دارت شافت فيه مخنزرة وهي غادة وما قدرش ما يتبسمش ويغمزها حتا طلعات حجبانها بزوج باندهاش.. وقلبات وجهها حابسة الضحكة بزز..\n\nوقفو على بيسان كيتعارفو مع بعضهم... وبسرعة انساجمو بيناتهم بثلاثة خاصة بيسان وجوليان لي فيهم نفس الطبيعة فالهضرة.. كتحسيهم حيويين بزاااف وعندهم طاقة زااايدة.. كيهضرو بالزربة ويضحكو... وابتسامة بريئة كتخليهم دغيا يدخلو فالخاطر...\n\nوهما مجموعين بثلاثة كيضحكو.. كانو أربعة دالعينين مراقبينهم... وما مفلتين حتا حركة.. من لي كدوز... \n\nجهاد :(عاض على شفايفو وحاط يدو على كتف خوه وسارح بعينيه فجوليان) اححح توووتة الخاوة توووتة..\n\nجواد:(كيشوف فنفس الاتجاه) بزااااف الخاوة بزااااف.. انا غادي نَجْنِي\n\nجهاد :(شدو من كتفو قبل ما يتحرك) شغادي تجني المكلخ... علاش التوت كيجنيوه.. التوت كيتقطف حبة حبة وكلشي بالمهل... (ضرب على كتفو) خليك نتا هادشي ما تعرفلووش.. هادي ديالي\n\nجواد :(شد فخوه وخرج عينو) دياااالك... كتبهالك السي فراس فالورث بلا خباري ولا مالك... تا دووووووووز تجلس قالك ديالي... انا لي شفتها لول اصلا غير تهنا \n\nجهاد :شناااااهواااا شفتيها لول... انا راه مع الدخلة حطيت عليها عيني \n\nجواد :نتا يله مع الدخلة.. انا وياها راه مكتوبين فالسماء من وهي مزالة فقشاوش باها... \n\nجهاد : قلتلك دياااالي.. \n\nجواد : دياااالي.. \n\nجهاد :ديااااالي ونوصلو فيما بغيتي(ضرب على الطبلة) \n\nجواد:(تجابه معاه ملاقيين الريوس بتحدي) نوصلووووووو ونفوتوه حنا كاع.. \n\nجهاد: (دفع راسو بجبهتو) راك غادي تندم.. \n\nجواد :(دفعو بجبهتو حتا هو) من نهار عرفتك شركتي معايا ديك تسع شهور وانا ندمان لي تزاحمت معاك.. \n\nجهاد :(دفعو عاود) ايوا منين عارف راسك داخل جبهة علاش مزال زايد فيه.. \n\nبقاو دفعني ندفعك وكيترادو فالهضرة بيناتهم والناس كاين لي رادلهم البال ومستغرب من حركتهم... \n\nجواد : راها ديالي.. \n\nجهاد : طارت نزلات دياااالي... \n\nجواد :كلمة وحدة قلتها... دياااالي... \n\nجهاد :انا لي كبير اذا انا لي عندي الحق عليك.. اذا فاش نقول ديالي ديااااااالي.. \n\nجواد :ديااااالي.. \n\nجهاد :ديااااااالي.. \n\nجواد :دياااااالي.. \n\nجهاد:نضربو الزبح.. \n\nجواد:نضربوووووه.. (بعدو ريوسهم على بعضهم!) \n\nجهاد :زييييم بووم باااح.. \n\nجواد :(فرنس) اححححح وغلبتك.. يله نتشاوفو\n\nضرب جهاد على الطبلة ما عاجبو حال... وجواد ناض فرفر تابعها هي لي خلات لبنات وتمشات غادة جيهة الحمامات.. شاف فجنابو وهو تابعها فالكولوارات وما شاف حد.. وهو يفرنس عاجبو حالو.. هز كتافو وقادهم.. مشط شعرو بيدو.. وحنحن بصوتو وزرب فالمشية باش يلحق عليها حتا وصل حداها ونطق... \n\nجواد: الزين يمشي يتعشى ولا غير كيتمشى... \n\nدارت عندو حتا تقابلات مع وجهو حيث كان خلفها مباشرة.. ورجعات راسها لور متفاجئة واصلا ما فهماتوش.. ونطقات بالانجليزية.. \n\nجوليان: نعاام.. شكون نتا!!! \n\nجواد:(شد قلبو) احححح على الصويت... قلبي طاح فجيبي اعباد الله.. \n\nجوليان :شنو كتقول.. حيد من قدامي عافاك.. \n\nجواد:(بالانجليزية) لا لا صبري.. فين غادة وانا عاد عوال نتعارفو ونديو ونجيبو فالهضرة \n\nجوليان:(بعدم صبر) شنو بغيتي مني دابا\n\nجواد: غير نمرة تيليفونك الله يجازيك بيخير.. (كيشوف فشفايفها) ولا بغيتي تكرميني زيدي معاها شي حاجة\n\nجوليان:(ضحكات وتخطاتو غادة وهو يحبسها) \n\nجواد: مالك دايرة فيها زوينة... ما تزربيش وتندمي... ما عرفتي نطورو العلاقات البيولوجية بيناتنا... (غمزها) \n\nجوليان : (بحدة) خليني ندوز عافاك وبلا بسالة... ولا انعيطلك لسيكيريتي\n\nجواد:(شاف فيها مطولا وعيبها معوجج فمو) بلا بسالة ولا نعيطلك لسيكيريتي... اتخلعيني زعما (طلعها وهبطها) المشية بلعبار والهضرة دالخضار... سيري سيري... \n\nشاف فيها هاز مناخرو زعما... قاد كوستيمو ومشط شعرو...طلعها وهبطها وهي كتشوف فيه مقوصة. حجبانها حتا عطاها بظهرو غادي كيتعنكر وهي تقلب الطريق غادة للحمام... وصل للدورة دالكولوار وهو يلقى جهاد ملوي شاد فكرشو كيموت عليه بالضحك \n\nجهاد:هههههههههه واااااااع على قمعة اعباد الله ههههههه... \n\nجواد:(خنزر وحنحن بصوتو ما رضاش) بلا ما تزيد فيه... اصلا صدقات ماشي ستيلي.. من بعيد كتبان شي حاااااااجة وصافي\n\nجهاد: ايييييه عليا انا ههههههه بغيتي تقول هاديك خيبوعة هههه\n\nجواد:مهم قايسها الزين شوية وصافي \n\nجهاد:(حبس الضحكة ورجع طلقها) قاايسها الزين وقمعاااااتك اصاحبي هههههه اما كون كان ضاربها ويلي ويلي ههههههه\n\nجواد:صافي تجمع بلا ما تفرطها... هي. حاسة براسها ما نعرف شنو تكون... \n\nجهاد:راه انا قلتلك هاديك نتا ما تعرفلهااااش وما سمعتينيش\n\nجواد :وشكون لي يعرفلها... نتا!!!!! \n\nجهاد: (بثقة) ونفوتها لهيه... هي لي اطلب نمرتي ماشي انا... \n\nجواد :ايوا فرجني يله... ها هي اتخرج وورينا هاد التبعصيص ديالك فين ايوصل.. \n\nجهاد :واااااخة.. (طل وبانتلو خارجة وضرب لخوه على كتفو) تفرج وتعلم... \n\nخلاه واقف.. وخرج قدامها حتا هو كفس من خوه... كيتمشا وهاز منيخراتو للسماء ومطلع حاجبو زعما... شافتو جاي قبالتها وهي تقلب وجهها ووقف قدامها...\n\nجهاد :سمحيلي عافاك..\n\nجوليان :شنو بغيتي عاود.. راه هضرت معاك\n\nجهاد :لا صبري قبل كلشي انوضحو سوء التفاهم لي كاين... انا ماشي هو هاداك لي عاد هضر معاك دابا... هاداك خويا التوأم ديالي...\n\nجوليان:(طلعات حاجبها) التوأم!!!\n\nجهاد :ويييي ههه... كنتمنى ما ديريهاش منو قلة الصواب.. هو هاداك طبعو ما كيعرفش يهضر..\n\nجواد لي كان مراقبهم من الدورة خرج عينيه وزير على القبضة ديالو...\n\nجواد : الكيدار لاخور... باغي طيحها على ظهري\n\nجوليان:اممم ماشي مشكيل.. هانية\n\nجهاد: (سرح فعينيها الزورق) العوينات فالفيترينات\n\nجوليان:نعااااام!!!\n\nجهاد:اووه سمحيلي.. قلت بلي هذا من لطفك..\n\nجوليان :(بابتسامة) ولا عليك ما وقع والو.. سمحلي دابا خاصني نمشي\n\nجهاد:اااا تسناي شوية..\n\nجوليان :شنو بغيتي!!!\n\nجهاد : انا يكفيني ما تهضري ما تكلمي.. وما نشوفك ما نسمع صوتك... عرفتي علاش!!!!\n\nجوليان:(كترمش فيه بتعجب) علاش!!!!\n\nجهاد:حيت الطبيب منع عليا لحلو ونتي كلك سكر ياااا لحلاوة\n\nجوليان:(ضحكات كتحرك راسها) اوك هاني انمشي ما نهضر ما نتكلم ههه مزيان!!\n\nجهاد: من نيتك.. كاين شي حد كيدي على هضرة الطبيب فهاد الوقت... انا بغيت نموت غير خليني\n\nجوليان:(ابتسامة صفراء) هههه يله بسلامة\n\nقبل ما تمشي شدها من يديها ودفعها على الحيط حتا خرجو عينيها... وكالاها بيديه...وشاف فعينيها لي كدورهم.. \n\nجهاد:فين باغة تهربي... (داعب دقنها بصبعو) مزال ما تعارفنا.. شنو سميتك\n\nجوليان:(ضرباتلو يدو ودفعاتو ولكن ما بعدش) بعد لهيه... شهاد الوقاحة\n\nجهاد: لااا ماشي ديالك هادي الزوينة... انا غير باغي نتعرف عليك مالك معصبة\n\nجوليان :(بانفعال) وانا ما بغييييييييتش وا بعد مني حسن ليك... بسالااااااات اووووف.. احتارم راسك ما تكونوش لصقة\n\nدفعاتو وقلبات وجهها كتسوط وتبعد عليه بحال الا فيه الجربة وخايفاه يلصقها فيها.. الشيء لي استنكرو هو... واخة زهوانيين نفسهم على طرف نيفهم ما كيحملوووش لي تعفر عليهم بزوج واخ تكون كما كانت.. طبيعتهم وحدة.. عينهم خضراء ولي هزات قنانفها عليهم كيقلبو عليها فلبلاصة... شافها كتعوج وهو يبعد عليها وكيطلعها ويهبطها بحال الا ما حملهاش... \n\nجهاد : (بالدارجة) ومالك كترطاي... \n\nجوليان: (طلعات حاجبها) شنو!!! ما فهمتش!!! \n\nجهاد :نتي غااااا ديال شي فردي وحمار بلدي.. كثر من هاكة ما يصلاحلكش\n\nشافت فيه ما فاهمة والو... وقلبات وجهها غادة كتعوج وترد فشعرها لور... وهو متبعها بعينو ما حاملش راسو... دازت من حدا جواد لي كان كيموت بالضحك غير قشعها وهو يدير. راسو كيلعب فتيلي ما مسوقش... طلعاتو. وهبطاتو وكملات طريقها وخلاتو هو دار مع الدورة. غادي فاتجاه جهاد وكيتلوى بالضحك...\n\nجواد :ههههههه تفرج وتعلم... كيف تأخذ قمعة في أقل من دقيقة هههههههه\n\nجهاد :(ما رضاش) زعما نتا طفرتيه.. \n\nجواد: (طبطب على كتفو) هههههه زيد اكازانوفا زمانك زيييد ههههه... \n\nجهاد :(حك مؤخرة راسو) ههه صدقات ما ديالي ما ديالك..\n\nجواد:زيد حتا نتا... داك الزين النصراني دغيا كيطلع فالراس وكيبسال... ما كاينش بحال المغربية... التووت البري... وحرشة... تعطيها كلمة تعطيك عشرة هههه ما تبقاش عليك شنو ما فهمتش عاود شرح ههههه\n\nجهاد :(شنق عليه من رقبتو معنقو) زيد الكارثة لي بلاني بيها الله زيد ههههه\n\nخرجو يقلبو على ما يصيدو فقنت اخر... وقلبو على جيهتها هي فمرة.. واخة كانت مزالة جالسة مع تالا وبيسان ولكن ما مشاوش جيهتها... كانو بثلاثة منغامسين فالهضرة.. حتا بداو الناس كيدخلو لقاعة اخرى فين اتكون مقابلة او نقدرو نقولو مؤتمر... ايهضرو فيه على البرنامج والتصوير ديالو... ويجاوبو الصحفيين على اسئلتهم...شد كل واحد فيهم بلاصتو... براء وجوليان وشيماء ولي عندهم علاقة مباشرة مع البرنامج.. جلسو فطبلتهم مقابلة مع الجميع... الصحافة جالسين فجهة على الشمال.. والاقارب والحضور جالسين على ليمن... شافت فيه هي بإعجاب... كيفاش جالس ثايق فراسو... ومرة مرة كيقرب عندو شي حد يهمس حدا وذنيه كيجاوبو وهو كيحرك فراسو.. ويد مسرحها على الطبلة ويد حاطها على رجل... هز يدو كيقاد الكول دالقاميجة ديالو ودار شاف جيهتها لقاها حاضياه وهو يغمزها مبسم.. وما قدراتش الا انها تبادلو بابتسامة اعرض... \n\nبداو الأسئلة دالصحافة... اسئلة كلها عندها علاقة بالبرنامج.. ضروف تصويرو.. العوائق لي واجهاتهم... أسئلة من هاد النوع... وكل مرة كيطرحو السؤال على شخص محدد منهم... حتا تقصدوه هو بسؤال.. \n\nصحفية:ميسيو براء... فالجزء اللول فاش كنتي فالقطب الشمالي... لاحظنا وجود زوجتك معاك.. لي هي يوتيبرز معروفة.. ولكن من بعد ما بقاتش بانت... علاش!!!!! \n\nدار شاف فيها... لقاها حاضياه كتسناه يجاوب.. شاف فيها مطولا وصغر عينيه وجاوب وهو حاط عينو فعينيها... \n\nبراء :حيث كنبغيها... \n\nفتحات عينيها على وسعهم فيه.. وحمارو خدودها... وما بقاتش قادرة تدور تشوف فجنابها... وهو هاد المنظر وهاد الحالة ديالها بالذات كتحمقووو..تبسم ابتسامة جانبية فوجهها.. ما كانتش هي الوحيدة المندهشة بكلامو... اغلب الحاضرين تبهرو وثار إعجابهم أو فضولهم وعلاش لا غيرتهم.. \n\nالصحفية :(كضحك) ههه نتمنى منك تشرحلي كثر.. حيث اذا كنتي كتبغيها اتبغيها تكون حداك اولا... \n\nبراء :(مزال عينو فعينيها) بلحق اذا كان قربها مني غادي يأدي ولو شعرة منها.. فأنا نفضل نبعدها عليا حسن... (دار شاف فالصحفية) وكيف كتعرفو الرحلة ما كانتش ساهلة... فيها بزاف دالمخاطر...\n\nالصحفية :يعني خوفك عليها لي خلاها ما تكملش معاك.. ولكن علاش فلول خديتها معاك.. \n\nبراء :اححم.. يمكن جاوبتك على سؤالك بما فيه الكفاية... حنا هنا باش نهضرو على لبروجرام ماشي على حياتنا.. \n\nخلاها هايمة فيه... نهار على نهار كتزييييد طيح فيه كثر... وكيبينلها بلي أسوء قرار كانت اتاخذو فحياتها هو الزواج بسعد... خداو الاسئلة من باقي الصحفيين.. وفينما يسولوه على شي سؤال شخصي ما كيجاوبش... جاوب على سؤال واحد وعطا الجواب لي باغي ونقطة ورجع للسطر... ما بغاش بضسرهم بزاف... تسالا المؤتمر.. وناضو يكملو الحفلة ديالهم ويتعشاو... هبط من المنصة وتوجه جيهتها وعينيه فعينيها عارفها شحال من كلمة باغة تنطقها ولكن ما قاداش..ولكن عينيها قاايليين كلشي... قرب عندها وحط يدو على خصرها وجابها مور ظهرها بشوية وجرها عندو كيهمس حدا وذنيها... \n\nبراء :مزال الزين مقلق عليا.. \n\nتالاسين : (تبسمات بخجل وحطات يديها على الكول ديال قاميجتو كتلعب فيها) ما نعرف.. شوف نتينا.. \n\nبراء : (بعد راسو شوية) صبري نشوف... لا لا ما مقلقش... حيث لحبيبة ديالي انا ما تقدش تقلق مني ياك\n\nتالاسين :وعلاش ما تقدرشي\n\nبراء :(ضحك وهو كيهمس حدا وذنيها مدرقها على الناس وعضها من وذنيها بالزربة وبعد حتا قفزها فبلاصتها) حيث كتبغيني ههههه\n\nتالاسين :(ضرباتو لصدرو بالقبضة ديديها معبسة) شكتعمل... حماقتي!!!!! \n\nبراء :وبزااااااااف... احححح عليك وسطيتيني اليوم.. \n\nقاطعهم الصوت دجوليان وبيسان لي جا من موراهم ودار عندهم نص دورة وهو مزال شادها... \n\nبيسان :(حابسة الضحكة) ما غاديينشي ولا \n\nبراء :سبقونا ها حنا جايين.. \n\nتالاسين :(زربات عليه) لا صبرو صبرو.. ديونا معاكم... \n\nتسلات من بين يديه خلاتو غير كيشوف.. وشدات فالبنات سالتة منو... حك المؤخرة دراسو وهو مبسم... دارت شافت فيه وهي غادة وشاف فيها كيتحلف بعينيه زعما راه ما عندك فين تهربي... حنحن بصوتو شاف فجنابو وتحرك تابعهم... \n\n🍃🍃🍃🍃\n\nفاقت من ذكرياتها على الاثر الصوني دتيلي ديالها... فتحات عينيها بتثاقل... شافت قدامها ومدات يديها لتيلي لي كان فوق لكوافوز حداها... هزاتو وبلا ما تشوف شكون جاوبات... وبصوت مرهق نطقات.. \n\nتالاسين :الو!! \n\nجوليان:فينك اصحبتي!!! \n\nتالاسين :جوليان.. اححم.. انا فالدار\n\nجوليان :مشيتي للدكتور! \n\nتالاسين :اه.. \n\nجوليان :اوك.. هانا شوية ونكون عندك.. \n\nتالاسين :واخة \n\nقطعات عليها وحطات تيلي..تنهدات وتقلبات على جنبها وكلامو كيتعاود فوذنيها... \"بلحق اذا كان قربها مني غادي يأدي ولو شعرة منها.. فأنا نفضل نبعدها عليا حسن...\" هاد الجملة بالذاااات مخلياها تزيد تصمم على قرارها... هي كتبغيه اه... ولكن كتأديه... معذباه ومعذبة معاه... والحل لي يفكهم هي ما قاداش عليه... الشجاعة ما عندهاش لي تقدر تواجه مخاوفها... ويوم على يوم كتكتاشف بلي هي ضعيفة كثر ما كانت كتصور... عليها قررات تخلى عليه... تطلق من يدو لي شداتها وكانت كتمنى ما يجيش نهار ويطلقها... لكن حدث العكس وهي لي اليوم كتفك يديها من بين يدو... \n\nسرحات بخيالها مرة أخرى... ورجع بيها لنفس الليلة... فاش تسالات الحفلة... كانو خارجين من السانسور فاش تلاقاو بوصال عند الباب لي مخرجة الزبل... شافت فيهم وشافو فيها وقلبات وجهها معبسة ودازت فيهم وفتحات السانسور وهبطات... وفهاد الأثناء هما كانو كيفتحو باب دارهم... دخلات وتبعها..وتوجهات نيشان لبيتها تبدل عليها حوايجها لي قنطوها... وهو مع الدخلة تعرضلو امينو كينقز... وخداه للكوزينة كيداعبو وعطاه ما ياكل... وتم غادي داخل لبيتو عيااان وكيقلع فلافيست ديالو.. طل على مينوشة وتشيوتشيو لقاهم ناعسين ومزال عندهم ما يتكال.. وبدا كيفتح الصدايف ديال السوميج ديالو وهو غادي متجه للبيت... \n\nكانت واقفة قبالة لمراية من بعد ما زولات صندالتها وبقات بالحفا... كتمسح ماكياجها وتفتح شعرها... وقف عند الباب كيشوف فيها من بعيد... وبخطوات بطيئة ما حسات الا بيديه وهما كيداعبو كتافها العريانين نزولا لدراعها... وهبط طبع قبله على كتفها وهز راسو شاف فيها من لمراية... \n\nهز راسو شاف فيها.. لقاها حبسات داكشي لي فيديها وهزات راسها كتشوف فيه من لمراية... ركز فعينيها ويديه مزالين على كتافها... وببطء دورها عندو حتا تقابلات معاه.. حط عينيه لي مصغرهم فعينيها... وبشوية هبط بيديه كيداعب دراعها حتا وصل لاطراف صباعها وهز يديها وحطها على خدو وقلب وجهو باس كفها ورجع شاف فيها... وهي فقط جماد قدامو.. هو كيتحكم فيها وفتحريكها... يكفي قلبها لي غادي يسكت وشللها يدين مع رجلين... تبسم ابتسامة خفيفة وهو كيحط يدو الثانية على خدها وكيداعبو باطراف صباعو وغااااادي هابط بحركات بطيئة انسيابية مع تقاسيمها حتا وصل لعظمات عنقها البارزين شيئا ما... حرك اصبع السبابة من طرف كتفها تابع دوك العظمات بخط واحد حتا وصل للطرف الآخر من كتفها ورجع ببطء اكثر حتا وصل للحفرة الحنجرة ديالها وحبس... كان باين ريقها لي كتسرط من حنجرتها لي كتنفخ وتحرك...\n\nحرك اصبع السبابة من طرف كتفها تابع دوك العظمات بخط واحد حتا وصل للطرف الآخر من كتفها ورجع ببطء اكثر حتا وصل للحفرة الحنجرة ديالها وحبس... كان باين ريقها لي كتسرط من حنجرتها لي كتنفخ وتحرك... هز عينو شاف فعينيها لقاها مفيكسياهم فيه وفاتحاهم على وسعهم... حركات جديدة عليها.. وما كانش غايب على عقلها شنو لي يقدر يجي من مور هادشي... هادي ثلاث ايام ما قرب جيهتها كان كيتفي بقبل مرة مرة.. لكن عمرو ما خلاهم يطورو لكثر.. ولكن اليوم نظراتو لي كانت كتقراهم.. دوك الشوفات بين الرموش.. نظرات شهوة.. نظرات عطشانة... نظرات ولهانة... تحركو صباعو وهبطو بخفة على تضاريس جسمها... مرورا بصدرها لي طالع نازل بوتيرة سريعة....حتا خلاهم يستقرو على خصرها ودارو معاه حتا حط يدو مور ظهرها.. طلق من يدو لي كانت شادة يديها على خدو وشد بيها عنقها.. وجرها عندو حتا لصقات معاه... شهقات بصوت خافت.. شهقة مرعدة.. ويديها بدون ارادة منها تحطو على صدرو.. وبصوت خافت نطقات.. \n\nتالاسين :براء.. \n\nبراء :شششششش.. \n\nسكتها وخشا وجهو فعنقها... خدا نفس طوييييييل كيستنشق ريحتها ونيفو كيلامس جلدها..بغات تهرب وتبعد راسها ولكن كان حاكمها من عنقها.. واكتفات انها تعوج عنقها الشيء لي زااااد طمعو فكثر... حسات بلحيتو لي كتكها... ونفسو السخوووونة لي كتحرق فذاتها.. لامس عنقها بشفايفو بدون ما يبوسها الشي لي خلاها تزير على عينيها مغمضاهم ومعاهم تزير على قاميجتو لي حاطة يديها على كولها... وبعذوبة كذوب الثلج باسها وبقى كيطبع قبلات خفيفة على كامل عنقها صعودا حتا لقى شفايفو على شفايفها... وغرق وسطهم.. يديه كيزيروها عندو وكيبوس فيها وراجع بيها لور بشوية بشوية حتا حسات بسيقانها لي ضربو فحرف الناموسية وبسرعة ما حسباتهاش شدها من فخضها هز رجليها عندو ويدو لي على خصرها هزاتها وحطها فوق الناموسية وجا فوق منها... \n\nغرق معاها فبحر من القبل واللمسات الحنينة.. باغيها ترخا معاه وهو حاسها شحال كارزة راسها ورجليها لي مزيراهم عند بعضهم ويديها لي شدو على قميجتو بقوة وما بغاوش يطلقو... غمضات عينيها وهي كتعافر كتقاتل... حتا حسات بيه ناض ونصل القميجة بالزربة ورماها ورجع حط راسو فعنقها ويديه كيهبطو السماطي دكسوتها... قلبات وجهها شادة فالفراش كتعصصصر فيديها وفعينيها وهي كتحارب ذكرياتها والصور واللقطات لي كيجيو قدامها... وفجأة فتحات عينيها كتنهج وكلها عرقانة ودفعاتو بقوة حتا تهز من فوقها... \n\nتالاسين :لا لا بعععد.. بعععد\n\nتهز من فوق منها وركابيه مزالين مثنيين فوق لفراش وهي تحتو... وعاقد حجبانو وعينيه ناااعسين... ذاتو كتبري ووذنيه مزنكين... \n\nبراء : ما تخافيش.. غير ترخاي\n\nتالاسين :(تجلسات راجعة لور مبعدة من تحتو) لا لا... مزال.. ماشي دابا.. عافاك (سبقوها دموعها) عافاك ماشي دابا اههئ صبر عليا غير شوية.. \n\nبراء : (بقلق) علاش كتبكي دابا..!!!! \n\nتالاسين :عافاك بلاش اههئ اههئ عافاك..\n\nكانت فقط كترغبو بعينيها وتبكي وهي راجعة لور كتكمش حتا وصلات لظهر الناموسية.. جمعان رجليها عندها وعنقاتهم وحطات راسها كتبكي مخبية وسطهم... صدماتو دبصح.. عارفها مزالة مأثرة بلي فات.. بلحق ما كانش كيضن حتا لهاد الدرجة... وقرب عندها بالزربة باغي يعنقها وكيهدن فيها... \n\nبراء :ششش صافي بلاش غير سكتي... صافي.. (جرها عندو كيمسح على راسها) \n\nتالاسين : اههئ اههئ غير شوية... غير شوية انهههئ اههئ \n\nبراء :شش صافي نساي.. \n\nتخشات فيه وهي كتبكي بحرقة... كانت كتقنع راسها بلي قادرة ولكن الواقع غيييييير... سكت هو ما رجعش نطق.. وخلاها كتبكي حتا بدات كتغفى وكلمة غير شوية مزالة كتردد ففمها... وبشوية بشوية استسلمات للنوم بين يديه... \n\nحس بيها غفات... وبعدها عليه بشوية حطلها راسها على للمخدة.. مرر صباعو على خدودها لي حومر ونيفها لي كثر منهم بقوة ما بكات ... مسحلها وجهها باطراف صباعو.. جر عليها للغطاء لي مطوي تحت رجليهم وقادو عليها.. شاف فيها مطولا عاقد حجبانو كيخمم بقلة حيلة.. و رجع تجلس وحط يديه على عينو بحال الا كيعصصصرهم ورجع هز راسو.. حك شعرو بطريقة هستيرية بزوج يدين كأنه باغي يخرج منو شي حاجة.. وناض دخل للحمام وهو مخسر وفنفس الوقت بالو معاها وحاير فأمرها... \n\n🍃🍃🍃🍃\n\n🕦عودة :\n\nفيقها صوت الجرس ديال الباب من ذكريات دوك الليلة ... وحلات عينيها دايخة.. تجلسات كتشوف قدامها.. دوزات يديها على وجهها وتنهدات وناضت كتجر رجليها فواحد لبانطوفة فتحات الباب... شافت فيها فصمت وتمات داخلة بحالها... سدات الباب هي ودخلات كتهضر وتقلع صباطها ومتبعاها وهي غادة حتا جلسات على الفوطوي.. ولحقات عليها وجلسات قبالتها... \n\nجوليان : كيبقيتي!!!! \n\nتالاسين :(ابتسامة مصطنعة) الحمد لله.. \n\nجوليان :شنو درتي مع الطبيب!!! \n\nتالاسين :(تنهدات) والو... بحال ديما\n\nجوليان :تلاقيت براء البارح.. فالفرع ديال المجلة.. (سكتات عاد رجعات نطقات) عندهم شي مشروع جديد وبغاوه معاهم فيه.. \n\nتالاسين :(عقدات حجبانها بتركيز حيث ما فخبارها والو) \n\nجوليان :ما قالهالكش!!! \n\nتالاسين :لا... ما قالي والو.. \n\nجوليان :بفففف.. بلحق هو رفض وما بغاش... ولكن هما مصرين عليه.. وعطاوه مهلة يفكر فيها... الصراحة تعجبت فاش رفض... مشروع حياتو هذا...\n\nسكتات تالا بلا ما تنطق حرف... وحطات راسها بين يديها... غمضات عينيها بحرقة وهي عارفة ومتأكدة بلي هي السباب فرفضو... ما ايخفاش عليها كيفاش كيفكر... وعارفة بلي الوضعية لي هما فيها مأثرة عليه بالسلب ومخلياه حابس حياتو.. دوزات يديها على شعرها وهزات عينيها لي تمسح منهم اللون فجوليان لي كتشوف قيها بتركيز... جوليان لي تقربات منها بزاف فهاد الفترة لي فاتت.. من نهار الحفل وعلاقتهم كطور... ورجعو بثلاثة بيهم هي وبيسان وجوليان بحال شي كليكة.. كيخرجو مجموعين ويجمعو مجموعين... وفاش وقع المشكيل لقاتها حداها شكات عليها همها وحكاتلها قصتها لي خلاتها تبكي معاها وتعز عليها وتأثر معاها ومن تما وهي مقربة منها كثر وفكل فرصة كتجيها كتكون حداها كتواسيها... \n\nتالاسين :(بقهر) انا كنضيعو معايا اجوليان... نهار على نهار كندفنو معايا... حاسة براسي رجعت حجرة واقفالو فطريقو.. ما مخلياه لا يرتاح ولا يتهنى... \n\nجوليان :شنو كتقولي!!!! \n\nتالاسين :الحقيقة... هادشي لي كاين.. \n\nجوليان :نتي عارفة بلي براء كيبغيك.. ما تفكريش هاكة\n\nتالاسين :حيث كيبغيني هو فهاد الحالة.. ولكن ما بقيتشي قادرة... ما بغيتشي نكون أنانية كثر.. ندمت على النهار لي تزوجتو فيه.. \n\nجوليان :تالاسين عارفة راسك شنو كتقولي\n\nتالاسين :اه عارفة.. كون ما تزوجتوشي كون راه عااش حياتو بعيد عليا اههئ اههئ كون راه شاف حياتو ما بقاشي مقابلني انا... اههئ اههئ خرجت عليه.. خرجت عليه.. \n\nحطات وجهها بين يديها كتبكي...شافت فيها جوليان بحسرة وناضت جلسات حداها كطبطب على كتفها وتمسح على شعرها... \n\nجوليان :ما تلوميش راسك.. نتي ماشي لخاطرك.. \n\nتالاسين : كل مرة كندعي ربي ياخذ حقي منهم واحد واحد... بغيتو عمرو يرتاح ولا يهنى فقبرو... اههئ اههئ بغيتو يتحرق ويتعذب كما عذبني فحياتي اههئ انههههئ ما كرهتشي يرجع بيا الزمان لووور كون خشيت فيه داك الخنجر نيييييت ورجعت خشيتو فيا اههئ انههههئ كون ارتاااحيييييييت وريحت الناس منو اههئ اههئ \n\nجوليان :شششش نسايه عليك... نسايه باش تقدري تعيشي\n\nتالاسين :انا عمري نساه اجوليان... راه عمري نقدر نسى اههئ اههئ... انا هاكة انعيش حياتي\n\nسكتات جوليان كتشوف فيها بحيرة... نفس الهضرة لي قنعات راسها بيها وفكل مرة كتعاودها... ما كذباتش فاش قالت بلي ما كتزيد حتا خطوة للقدام.. وانما غير ما كتزيد ترجع لور... \n\nفجأة هزات راسها بحسم.. مسحات وجهها من الدموع واخة مزالين وسط عينيها.. وشافت قدامها فنقطة غير محددة.. \n\nتالاسين :بلحق انا قررت.. صافي.. حد هنا وبركة\n\nجوليان :شنو قررتي!!! \n\nتالاسين :(بعد صمت) انا انطلب الطلاق... \n\nجوليان :نعااااااااام؟؟؟\n\nتالاسين :(بحزم) كما سمعتي...\n\nجوليان :واش عارفة راسك شنو كتقولي... فكرتي فهضرتك ولا غير كتهضري وصافي... واش عارفة شنو هو الطلاق... \n\nتالاسين : انا قررت... وهذا ايكون أفضل قرار ناخدو فحياتي كاملة.. \n\nبراء :ومعامن تشاورتي!!!! \n\nهزو راسهم فيه متفاجئين... كان واقف فالدخلة دالباب قبالة الصالة... ساخط!!! نننن ما كافياش... غادي يطرطق.. باين من عينيه لي شاااااااعلة فيهم عاااااااااافية... قبضات يديه لي زيرهم حتا بيااااااااضوو بقوووة ما حبس فيهم الدم وعروووقهم بانو وتنفخووووو... جبهتو لي برزو فيها خطوط جبهتو وهو عااااااااااقدهم وشعرو الفازك بالشتاء لاصق عليها... وذنيه لي حماااااااارو كتحسي بالشياااااااااط خارج منهم... عاض على فكو بقوووووووة... وصدرو كتحسي بيه ايوقف بقوة ما كيطللللللللع ويهببببببط... وعينيه مكوااااانسية عليها وهي جالسة كتشوف فيه بدهشة... حاااااالتو ما كانتش كتبشر بالخيير... وباين بلي واصل للقممممة الغضب ديالو...\n\nتهزو بزوجهم قافزين فبلاصتهم من نبرة صوتو لي خلعاتهم وهو كيقرب جيهتها... \n\nبراء :بااااااغة الطلاااااااااق!!!! \n\nوقفات كتشوف فيه وقلبها ايسكت بالخلعة... وجوليان وقفات معاها حتا هي كفس منها... شافت فيهم كيفاش كيشوفو فبعضهم والشيااط نايض بيناتهم وتقدمات جيهة براء بترجي... \n\nجوليان :براء تهدن عافاك.. تهدن... ما تديش عليها\n\nبراء :(بلا ما يشوف فيها نطق بحدددة) خرجييييييي.. \n\nجوليان :(بصدمة) اااا.. ننن... نعام.. \n\nدار بالزربة شاف فيها شوفات يقتلوك واااقفة... خلعها بالمعقول... وبقات واقفة كتشوف فيه وترجف فبلاصتها بحال الا مضروبة بتصرفيقة... مزالة ما استوعبات بلي هذا براء لي كتعرف... \n\nبراء :(زفر ساخط) قلللللتلك خرررررجيييييي.. \n\nجوليان :ووو.. واخة.. غغغغ.. غغغير تهههدن \n\nشافت فتالا مخلوعة وتسلتات خارجة وكتهز قشاوشها وتدور تشوف فيهم.. وخرجات بحالها.. ودار هو شاف فيها... مركز فعينيها بشوفة قااااااااصحة... كون كانت قرطاس كون جابتها حبل وبونت.. كان واقف مور الباب سمع حديثهم الاخيييييييير .. مزال كلامها كيتعاود على مسامعو... وبخطى سريعة وقف قدامها كيبخ الدخان... \n\nبراء :سوولتك... بغيتي طلاق!!!\n\nتالاسين :(سرطات ريقها وهزات راسها كتقوي راسها) ااه.. بغيت الطلاق... ما بقيتشي باغة نعيش مع واحد ما كيراعينيشي.. وما حاسشي بيا\n\nبراء :(بصدمة) اناااااا ما حااسش بيك!!!!! واش انا... انا لي ما كنراعيش!!!!! واش اناااااا!!! \n\nتالاسين :اااااااه نتينا... كون كنتي كتراعيلي كاااااع ما تكون هادي هي حااالتنا... كون راك صااااابر معايا\n\nبراء :(بصدمة كثر) انا ما صابرش!!!! واش كتهضري عليا!!!! انا لي ما صااابرش... (غوت فوجهها صاعر) شنو بغيتيني نديرلك كثثثثر شنووووو... شنوووو المطلوب منييييييي وما درتوووووش... هضري شنووووووو!!!! \n\nتالاسين :راااك سمعتيني شني بغيت... بغيييت الطلااااااااق... انا ما بقيتشي قادرة على هاد العيشة... كلها مراااار فمرااااار... نوض كنبكي ونعس كنبكي.... وبالي دييييييما خداااااام.. انا عييييييييييت صافي... جهدي تسااااالاا.. \n\nبراء :وانا جهدي مااااا تسالاااااش... انا ما عيييييتش... انا مااااااا كنخممش... نتي كتنعسي كتبكي انا ما كنععععععسش... ما كنغمضووووووش\n\nتالاسين :اييييوا طلللللقني اسيدي... طلللقني وتهنى وهنيني معاااااك... طلللقني وبركة ما تعذبني ونعذبك... \n\nشدها من دراعها بقوة حتا توجعات وخرج عينو فيها لي رجعو جمرة وحدة... \n\nبراء :سكككككككتيييي.. طلااااق ما تجبديييهش على فمممك... طلااااق ما ذكريييهش... \n\nتالاسين :(حبسات راسها ما تبكيش بزز)ما انتسناااااكشي نتينا تقرر.. انا خدييييت قراااري وساليت... والطلاق هو لي ما انرجعشي عليه... ما بقيتشي قادرة نعيش معاك... ما بقيتشي بااااااغة نعيش مع واااااحد باغي مني غييييير النعااااس وهمو هو لفراااااش.. \n\nما حساتش بالتصرفيقة منين جاتها... طرشة سكتاتها ووقفات الزمن عندهم بزوج... طرشة زعزعاتلها الحنك من بلاصتو... ما حملهاااش توصفو بداك الوصف... هو ماشي هاكاك... وعمرو كان هاكاك... هي لي وصلاتو لهاد الحالة.. ما عمرو كان كيفكر يمد يدو عليها ولكن لعباااتلو على الاعصاب ديالو بديك الهضرة.. وما بقاش قادر يشوف قدامو بتاتا... وهي مزالة عاد كتستوعب الطرشة لي كلات.. وشعرها طايح على وجهها..\n\nهزات راسها فيه شادة حنكها... عينيها جمرة.. ودموعها ويدان هوادة على خدودها... جمد فمكانو بدون حركة.. هو براسو ما استوعبش كيفاش ضربها... ولكن ما حسش براسو وما شعرش فمرررة.. هضرتها كانت بحال السم كتنقط عليه... هي لي كانت قاصدة تقول ديك الهضرة... باغاه يتقصح باش يبعد منها.. بغات تجرحو باش يفرقها وينساها.. واخة ضربها ما قاداش تكرهو.. ما قاداش تلومو... هي وضراتها هضرتها قبل ما ضرو... ولكن خاصها تستغل الموقف كثر... زيرات على فمها وتقابلات معاه كتنهج وشعرها لاصق على وجهها وبعض الخصل كتمشي وتجي فكل مرة كتنفس بقوة.. \n\nتالاسين :ووو.. وووصلات بببب.. ببيك ضربني!!!!! وصلات بيك تمد يديك عليا!!!!! (ضرباتو لصدرو كدفعو وتعاود ونفاجرات فوجهو) اهههئ انههئ هء هءهء اهههئ طلقققققققنييييي... ما بقيتشي بااااغاااك طلللقني اههئ اهههئ بعععععد منييييي اههئ فرقققني علييييييك... ندمت على النهار لي تزوجتك فيييييه اههئ اهههئ اهء اهء اهء اههئ \n\nفاق من سهوتو وشد يديها لي كدفعو بيهم من معصمها... زير عليهم مزيان حتا هزات عينيها شافت فيه.. كلها حالتها حالة... جات عينيها فعينو لي اياكلوووووها... شوفة خيبة أمل مخبعة مور غضبو قتلاتها... زير على سنانو حتا بانو عضمات فكو... وهو مزال كيزير على يديها شدها من ذقنها وزير عليها حتا بدات تحس بلي سنانها ايتهرسو وسط فمها... كيزير وعينيه كيزيييدو يخرجو فيها وكيعصصصصصر سنانو... كان بحال الا باغي ينطق وينطق بزاااف وحتا كلمة ما بغات تخرج... كتحسيه كيتقاااتل مع راسو ما يديرش شي حاجة يندم عليها... زير عليها كثر حتا طلقات صرخة خافتة.. صرخة وجع وهي كتألم من يديها وذقنها... خلععها بالمعقول دابا... كانت أول مرة توصل بيه لهاد الدرجة من الغضب... وفجأة اختاصر لكلام كاااامل فصرخة قووووووية.... كيغوت بأحررررررر ما فيه من جهد.. كيغوت فوجهها وعينيه خااااارجين فيها... وبقووووة. دفعها عليه حتا جات جالسة فوق الفوطوي لي كان موراها... وعطاها بالظهر كيغوت ويضرب فراسو بزوج. يدين ويمشي ويجي حتا لقى راسو قبالة الحيط وهز يدو كيضرب فيه ويعاود وهو مزال كيغوت ما كفاتوش يدو وبدا يضرب راسو مع الحيط... وصل لحالة من الانهيار لي ما بقاش كيقشع فيها قدامو... وما بقااااش كيحس بشي وجع كثر من لي كيحرق فيه للداخل... \n\nخلعها وخلعها بزااااااف... تخلعات عليه وهي كتشوفو فديك الحالة شحال وهي كتشوف فيه مكشمة وكتستوعب لي كتشوفو عينيها... وغير شافتو بدا يلتخ راسو مع الحيط فاقت من سهوتها وتلاحت جات قدامو كتجرو وتبكي وتغوت... \n\nتالاسين :اههئ اههئ براااااااااء لاااااااا صاااافي عافاك اهنهههههئ اههئ اههئ صافي صااااافي بعععععد اههئ اههئ \n\nما كانش كيسمعها.. ما كانش فوعيوو.. ما كانش حاس براسو اصلا... فقط باغي يغوت ويزيد يغوت... حاس براسو وصلات بيه للحد.. وهي كتحاول تجرو وتبعدو على الحيط ولكن قوتها ما كتسوى والو قدام قوتو والجهد لي رجع فيه... وبدفعة وحدة منو جات طايحة فالأرض.. وسرعان ما رجعات وقفات وهي منهااااارة بالبكاء... غادي تحماق... \n\nتالاسين :عااافاك. حببببببس اههئ اههئ اتقتل رااااااسك حببببببسسس عافاك اههئ اههئ بركة اههئ اهنهههههئ صااااافي عاااافاااااك... هء هء اهء اههئ اهععععععع لااااااا عافااااااك حبس... \n\nطاحت على ركابيها معنقاه من جنبو ومدورة. يديها عليه ومزيرة عليه وكتبكي وتشهق وتغوت عليه يحبس...قربات النفس تقطع فيها بالخلعة وللبكاء ولغوات وهي كترغغغغبو يحبس وهو مزال كيضرب.. حتا سمعاتو سكت وحبس من الضرب وهزات راسها فيه وهي مزالة معنقاه لقاتو حاط جبهتو على الحيط ومكالي بيديه ومغمض عينيه... وببطء نزل مع داك الحيط وما حدو كيهبط ويحرد جبهتو معاه وما حد الخط دالدم لي ترسم كينزل معاه... وهي غير ما زادت فبكاها ونحيطها منين شافت الدم.. نزل وجلس فالارض موكي بظهرو على الحيط... مسرح رجل وثاني لوخرا وراخي يدو وكلو كينهج وعرقاااان... خارت قواه وجلس فالارض...تلاحت عليه معنقاه وحاطة راسها على صدرو ولي خلاها تسمع صوت قلب لي كيضرب بسرعة رهييييييبة.. حطات راسها عليه كتبكي وتخشات فيه وغير ما كتزيد تزير عليه كثر وكثر... هي سبابو فهاد الحالة لي وصلها... وكل ما شافتو كيتعذب كل ما كتعذب كثثثر.. ولكن هاد المرة. غييييييير... هاد المرة. تصدمات فيه بالمعقول...\n\nفجأة تهز صدرو وسمعات صوت أنين خفيف خلاها تهز راسها باش تزيييييد تصدم... كان كيبكي... كيبكي ودموعو كيقطرو وحدة مور وحدة... كيبكي فصمت... قلب وجهو وحط يدو على جبهتو المطلية بالدم كيخبع عينيه... ولكن دموعو لي كيسيلو. حتا كيغبرو وسط لحيتو كانو باينين... تخرسات.. ضرباتها اللقوة... هذا براء كيبكي قدامها... عمرها شافتو ولا كانت كتصور تشوفو كيبكي واليوم ها هو انفاجر فمرة... زاد كمل على ما بيها... وزادها تانيب ضمير فووووووق. ما كان فيها... وتلاحت عليهم معنقاه من عنقو وكتزيرو عندها وتبكي بحررررقة... \n\nتالاسين :سمحليييييييي اههئ اههئ اههئ انا السباااااااب اههنههههئ عافاك سمحلي اههئ اههنههههئ... سمحليييييييي اههئ اههئ اهء اهء اهء اهءهءهء اههههعععععن... \n\nزيراتو عندها كثر ومدورة يديها على عنقو وخاشية راسها فيه... حسات بيديه لي تحطو على ظهرها وزيرها عندو وحط راسو على كتفها وهي مزال حاسة بيه كيبكي. من ذاتو لي كتهز فكل مرة كيشهق.. زير عليها بقووووة ما منعاتهاش.. حتا حسات بصباعو تغرزو فلحمها.. وفجأة بعدها عليه ودفعها حتا رجعات لور مكالية. بيديها وكتشوف فيه وشفايفها كيرجفو بقوة. ما بكات... شاف فيها بانكسار... زير على فمو وناض كيتنتر وكيمسح عينيه ويديه كيرجفو وناضت كتجري باغة تشدو وهو خارج... \n\nتالاسين :براء فاين ماشي اههئ اههئ \n\nنتر يدو منها بلا ما يدور وكمل طريقو خارج وتداركاتو ووقفات قدامو حابساه.. \n\nتالاسين :عافاك.. شوف حالتك اههئ اههئ كلك دمايات.. براء جلس عافاك اههئ اههئ \n\nما داهاش فيها وداز فيها وفتح الباب وخرج... لحقاتو كتغوت وتعيط عليه وهو ما هبطش حتا من السانسور.. خدا الدروج. وهبط كيجري... لي شافو يتخلع منو... دمايات جبهتو لي كتقطر على وجهو الاحمر.. عينيه لي حمارو من برا ومن داخل تقولي غير مكحلين بالسودانية.. وشوفاتو لي خارج. منهم ااشياط... سمعها وهي. كتغوت بسميتو من الدروج وما دارش موراه... ما كانش كيشوف قدامو باش يعرف شكون داز من حداه وشكون شافو فديك الحالة.. وما وقف حتا لقى راسو فسيارتو وكيديماريها بيديه لي كلهم كيغزلو.. وكسيرا حتا كحط الارض موراه ومشاااااااااااا.. غادي بدون وجهة... عينيه مفيكسيهم فالطريق قدامو وعقلو غااااايب.. حتا رد البال للصوت سيارة كتكلاصوني موراه وكتحاول تضوبلو... ركز الشوفة من المرآة الأمامية كيتأكد واش هي نيتها السيارة لي فبالو... حتا قدرات أنها تلحقو وجات على جنبو... ودار شاف فيها مخنززززززر وصاااااااعر.. \n\nشاف فيها وقلب وجهو حتا سمع صوتها وهي كتغوت عليه يوقف.. \n\nجوليان :براااااء.. حبس\n\nما داهاش فيها وزاد كسيرا وحتا هي زاااادت كسيرات موراه.. هو كيزيد وهي حالفة حتا توقفو وكيضوبلو فطوموبيلات حتا وصلو للطريق خاوية غير هي وياه كيمشيو ويجيو وكسيرات على حر جهدها وجات قدامو وفاتو بمسافة وحبسات عليه الطريق الشيء لي اضطرو انه يوقف... شاف فيها من سيارتو ويديه على الفولون ومخنزر بالمعقول... ضرب يدو مع الفولون ونزل كيغوت وحتا هي هبطات... \n\nبراء :علاش لاحقاني.. شنو باغة \n\nجوليان :(بهدوء) تهدن عافاك... \n\nبراء :مااااااا انتهدنش... شغغغغغلك... وااااش شغغغغغلك\n\nجوليان :(تنفسات كتقوي راسها) فيبين غادي بهاد الحالة همممم؟؟؟... ما خايفش على راسك... شوف وجهك... شوف كلك كتسيل بالدمايات...\n\nبراء :نضبر راااسي نموت كاااااااع... ديوها فراسكم... \n\nجوليان :اه مزيان.. بلحق الا متي لمن اتخليها... لمن اتخلي تالاسين... ما فكرتيش فيها.. ما فكرتيش فعائلتك... ما خفتيش على راسك خاف عليهم...\n\nشاف فيها مطولا كيسوط.. زير على فمو ودار راجع لسيارتو وكيهضر..\n\nبراء :بععدي من قدامي خليني ندوز...\n\nجوليان :(لحقاتو وشداتو من دراعو) وقف... ما انخليكش تمشي بهاد الحالة.. اتوقعلك شي حاجة..\n\nبراء :(تنتر منها) ديها فراسك...\n\nجوليان :(رجعات شداتو) براء يله معايا... ما تمشيش هاكة... نتا معصب دابا واتدير شي حاجة ترجع عليك. بالندامة... يله معايا نديك للطبيب يداويلك غير راسك بعدا...\n\nبراء :(زفر بقلة صبر) ما بغييييتش.. جوليان بعدي مني هاد الساعة... ما باغيش نغلط فيك...\n\nجوليان :غير غلط.. ما انديش عليك... ما بغيتيش الطبيب يله عندي للدار نداويلك هادشي... راه اتوقع فيك شي حاجة... ما انخليكش فهاد الحالة دير شي حاجة فراسك\n\nبراء :واش ما كتفهميييييش.. تحركي من قدامي الله يرحم باك\n\nدفعها عليه وقلب وجهو غادي لسيارتو ركب ووقف كيشوف فيها وكيتسناها تحرك وتمشي تزول طوموبيلتها لي قاطعة عليه الطريق.. شافت فيه مطولا عاقدة. حجبانها وتحركات مشات لسيارتها فتحات الباب لي حدا شيفور ورجعات ركبات فسيراتها مديمارية وما تحركاتش... تسناها شحااال وهي ولا بغات تزعزع وهو غير ما كيزيد يتعصب.. زير على فكو وغمض عينيه بقوة وهز يدو كيضرب الفولون ويعاااود كيبرد فيه داك الحر لي فيه قبل ما يهبط يبردو فيها.. هز راسو كينهج... شاف حتااااا عيا وحرك الاوطو سطاسيوناها على ليمن وهبط كيسوط... طلع وزدح الباب بقوووووة وما هضر ما تكلم حط راسو على الكوسان مغمض عينيه وعاقد حجبانو وساكت.. وحتا هي ما نطقاتش.. حدها ديمارات الاوطو وزادت فصمت..\n\nوصلات للدارها.. لي كانت عبارة على بتي فيلا بجريدة صغيرة عند الباب... شارياها من زمان ومخلياها.. حيث ماشي اول مرة اتهبط للمغرب... نزلات ونزل تابعها حاط يدو فجيابو وساكت... فنحات الباب عطاتو طريق.. دخل ودخلات تبعاتو...\n\nجوليان :جلس وارتاح.. هانا جاية\n\nطلعات فالدروج كتجري.. وهو جلس على الفوطوي ورمى راسو لور.. وحط يديه على رجليه لي فاتحهم فجلسة رجولية... حاس بذاتو مدكدكة.. والدوووخة لاعبالو على الدماغ... وفكل مرة كيغمض عينيه كيفتحهم كيبقى شحال وهو كيشوف غير الضبابة.. عرف راسو كلا الشحط فراسو... فتح عينو بتثاقل وزول عليه المونطو لي لابس حيث صهدو وهو اصلا حاس براسو ايطرطق... وفهاد الأثناء كانت هي نازلة من الدروج... جلسات حداه وحطات بواطة قدامها... تنهدات وهي كتشوف فحالتو.. شاف فيها كيفاش كتشوف فيه بحال شي واحد مريض وكيعز عليك.. قلب وجهو ما حاملش شوفاتها... قربات جلسات حداه وبغات تهزلو شعرو لي مغطي جبهتو تشوف الدقة لي فراسو وشدلها يديها وبعد عليها... \n\nبراء : بلاش... انداوي راسي براسي...\n\nجوليان :ولكن.. \n\nبراء :(قاطعها بوقوفو وهو كيهز لابواط) انمشي للحمام.. الا كان ممكن\n\nجوليان :(وقفات) خليني نعاونك.. \n\nبراء :لا شكرا.. ما يحتاجش\n\nجوليان :(بغى يتحرك وهي توقفو) تبغي دوش!!! \n\nبراء :(عقد حجبانو) \n\nجوليان :الا بغيتي.. غير باش ترتاح.. وانا انعطيك حوايج من ديال أندريه كان خلاهم عندي ديك المرة... \n\nاندريه خطيبها لي جا عندها واحد الثلاث ايام باش يشوفها.. وقدرات تعرفو عليهم.. وعرضاتهم لدارها هو وتالا باش تعرفهم عليه.. عليها براء كان عارف الحمام فين جا..\n\nشاف فيها كيخمم... ما كرهش شي حمام دبصح... حاس براسو عيان وباغي يدوش كمان يرتاح.. ولكن جاتو ناقصة يدوش عندها.. وحتا دارهم ما يقدرش يمشي ليها وياخد راحتو حيث هما ما فخبارهم والو من هادشي لي داير بيناتهم من غير بيسان فقط... \n\nشافت فيه كأنها عارفاه فاش كيفكر.. ونطقات.. \n\nجوليان : كاين بيت الضياف الفوق خود راحتك فيه.. وما تفكر فوالو من غير راحتك دابا... حنا ماشي غراب على بعضنا.. أنا باغة غير نعاونك نتا وتالاسين.. حيث علاقتكم ما تستاهلش هادشي.. \n\nتنهد وهو فصراع مع عقلو.. وفلخر استسلم وطلب منها ذلو على البيت.. وفعلا وصلاتو ليه ووراتو الحمام لي يقدر يلقى فيه كلشي ايحتاجو.. اكدات عليه بلي اتجيبلو لحوايج لي يقدر يلبس وخلاتو وخرجات وهي كتأسف على حالتو... \n\nدخل للحمام هاز ديك لبواطة فيدو.. ما تسوق لا لبيت ولا لديكورو ولا حتا كيفاش داير.. وقف قبالة لمراية وشاف حالتو... فعلا كانت مبهدلة بالمعقول... شعرو لصق على جبهتو بقوة الدم ولعرق لي كينقط من وجهو وذاتو كاملة.. وما حاملش ريحتو.. حط يديه على لافابو لي العظمات ديالهم مجروحين حتا هما وسايلين بالدم... سهى كيشوف فلمراية وهو بالو ماشي معاه... عاقد حجبانو بتركييييز ومرة مرة كيحرك حججبانو كدليل على أنه كيخمم.. فاق من سهوتو بتنهييييييدة عميقة خارجة من القلب... وعرا على جبهتو وهو يلقى الجرحة لي عاد غرز ماشي بزاف تفتحلها لغراز من واحد الجهة... هز لقطن وبدا كيمسح فجبهتو وسرح فتفكيرو رااااجع لوووور... ومشى بالو لذكريات دازت ماشي بزاف..\n\n🕦... عودة العقارب إلى الخلف.... \n\nفديك الليلة.. ومن بعد ليالي وهي كتصدو فكل مرة كيحاول يقرب منها.. فكل مرة كيلقى نفس الرد.. نفس الخوف... نفس المشهد كيتكرر... ولكن رد فعلها كان مع كل مرة كيزيد يقوى... وهو كان فكل مرة كيزيييييد يحاول معاها بالهدااااوة.. كيقيسها كأنه كيقيس بين يديه جوهرة ناااادرة... هي الوحيدة الموجودة فالعالم... خايف عليه تخدش ولو خدش بسيط... او كانها طفل صغير يله خلاق وخايف عليه يتأذى او يتقصح... بنعومة وحركات سلسة وهاااادئة كيبغي يداعبها ويخليها ترخاااااا معاه.. ولكن فكل مرة حتا كيقول بلي قرب يوصل وكتفيقو وتخليه حااااير فأمرها... فكل مرة كتنعس فحضنو كتبكي بضعف... وهو كيواسيها بقلة حيلة... حتا ما بقاش باقي كيزعم يقرب ليها وخلاها براحتها... \n\nفديك الليلة ومن بعد ما رجع من برا تعجب... لا لا تبهض... او نقولو تصدم... كانت الأضواء مطفية.. الأرض مزينة بالشميعات والورد.. وريحة زويييينة مطلوقة كتشميها من الدخلة... وقف لدقائق فمكانو كيستوعب.. شاف فارجاء المكان كيتأكد واش دخل للدار الصحيحة... تحرك بخطى بطيئة وهو متبع الطريق لي مرسومالو بالورد... حتا لقى راسو قدام طبلة دالعشاء مزينة بالشهيوات والورود والشمع بحالها بحال الدار كاملة... جمد فمكانو مقوص حجبانو كيحاول يفهم... وهو مزال هكاك سمع صوت تقرقيب موراه ودار بالزربة يشوف شكون.. كانت هي جاية كتقرقب بسباطها دالطالون... لابسة كسوة صواري حمراء لاصقة عليها تحت الركبة.. وسباط فالبرونز.. مسرحة شعرها للجنب على شكل تموجات خفيفة.. وماكياجها خفيف كعادتها زادت غير العكار لي دارتو هاد المرة احمر عاااااطي للعين... حل فمو فيها كيطلع ويهبط... واش معقول لي كتشوفو عينو.. تبهض من الموقف ومن جمالها لي زاد كمل عليه... طلعها من صبعها الصغير حتا لشعرة راسها ونطق ببلاهة. كأنه باغي يتأكد... \n\nبراء :تالاسين!!! \n\nرجعات شعرها مور ودنيها وتبسمات بتوتر وقدر يلاحظ يديها لي كيرجفو وهي هازة بيهم شعرها... \n\nتالاسين :اححم وشكون اتكون ههه\n\nما كانش متخيل من بعد هاد الشهر ديال المحنة لي داز عليهم يجي شي نهار ويدخل للدار ويلقاها هي موجدة هادشي... ما كانش حتا كيحلمو... كانو ديما المبادرات كيجيو منو هو.. والرفض كيجي منها هي... ولكن اليوم وفهاد اللحظة حس بنافذة أمل تفتحاتلو.. وتبسم عاض على شفاهو السفلية من بعد ما مرر يدو على شعرو.. وقرب منها ببطء \n\nبراء :نتي وجدتي هادشي!!! \n\nتالاسين :(كتشوف فكاع الجوايه الا فيه) ههه شني ظهرلك.. \n\nقرب منها كثر.. حط يدو مور ظهرها بابتسامة. ساحرة.. وعوج راسو شوية وباسها من خدها قريب لفمها... حس بشهقتها وذاتها لي كترجف وقلبها لي كيضرب بالجهد... ورجع بعد منها وشاف فيها باغي ينسيها... \n\nبراء :شنو مطيبالي مراتي لغزالة... حيث راني ميت بالجوع\n\nتالاسين :(ابتسمات) ايوا زيد تعشا راه كلشي واجد.. وعاد حطيتو مزال سخون.. \n\nبراء :(باس يديها) لهلا يخطيك عليا... \n\nتبسمات وقبل ما يدور يتاجه للطبلة وقفاتو.. ودار شاف فيها مطلع حاجبو باستغراب... \n\nتالاسين :زول كاصادورا ديالك بعدا.. \n\nحطات يديها على السنسلة فتحاتها وزولاتهالو.. هو متبعها وراسم ابتسامة جانبية على فمو.. وهي ما كتطلعش فيه العين.. بعداتهالو على كتافو وهو مخليها تزولها راسها... ما بغاش يعاونها... حتا قلعاتهالو ودارت حطاتها فوق الفوطوي عاد شافت فيه... \n\nتالاسين :وا جلس دابا.. هانا انجيب واحد سوبيرا ونجي.. \n\nحط يدو فجيابو وهز راسو وهو متبعها كيفاش كتمشى.. ماشي مشيتها.. هي كتعرف تمشي بالطالون واخة قليل فين تلبسو... ولكن حاس بيها اليوم بلي تالفالها المشية ورجليها كيغزلو... تنهد ودار شاف فديك الطبلة وحك يديه الباردين مع بعضهم بحماس وقرب كيعري على الماكلة يشوف شنو موجود... \n\nمن بعد ما تعشاو فجو متوتر شوية... غالب عليه السكات والكالم ونظرات عينيه لي اياكلوها.. ومزال ما متيق وكل مرة يدور يضحك بخفة ويرجع يشوف فيها... وهي كتفادى قدر الامكان تشوف فيه او طيح عينيها فعينو.. وجوابها قصير وهضرتها قليلة.. حتا سالا هو وبقى شحال وهو كيتسناها تسالي وغير مسحات فمها هضر... \n\nبراء : الله يعطيك الصحة \n\nتالاسين :بصحتك.. \n\nناضت كتجمع الطبلة وناض عاونها.. خلاها كتحط للماعن فلافيسيل وتوجه هو البيت كيتكسل ويطرطق فعنقو ويحك مؤخرة رأسو... وهي تجيه الصدمة الثانية لي أكداتلو أفكارو اللولة... بيت نعاسهم لي مزين ومديكوري بجو رومانسي.. ما كانش قل من داكشي لي شافو برا... وإنما حسن... وقف كيدور عينيه فالبيت ويحك لحيتو بابتسامة ودار شاف فيها فاش سمعها جاية.. وهي غير دخلات من باب البيت ووقفات جامدة فيها وكتبرقق فعينيها بحال الا دايرة شي فعلة وحشمانة منها... حط يد فجيبو وباليد لوخرا شار ليها باش تقرب عندو.. سرطات ريقها وتقدمات حانية راسها وكتلعب بصباعها حتا وقفات قدامو وحط يدو على ذقنها هزولها وشاف فيها بجدية وبكلمة وحدة اختاصر كاع لكلام... \n\nبراء :مأكدة!!! \n\nشافت فيه مطولا كدور فعينيها لي باين عليهم حسرة واضحة... كتحسي بيها كتقااااتل وعايشة صراع مع ذاتها... حقو الطبيعي كأي راجل مزوج يستمتع مع مراتو... كيبقى راجل كباقي الرجال.. لي كيشوفو بلي انسب طريقة للتعبير عن الحب هي الجنس على عكسنا حنا النساء لي كنحطوه فآخر اللائحة.. خدات نفس كتقوي راسها فيه... خاااصها تقاوم... خااااصها تخطى هاد المرحلة... خاصها تكون قوية... كتقنع راسها بلي قااااادرة... خاصها ديرها ضروري... هو كيعاونها وهي خاصها تعاون راسها... واكتفات أنها تهز راسها وترمشلو بعينيها كإجابة على سؤالو... \n\nتبسم وخداها بين يديه.. قربها ليه وعينيه فاضحين اعجباو ولهفتو وحماسو... عكسها لي كيحسها كي المغزل بين يديه كلها كتفيبري... حكمها مزيان وغاااااص معاها فقبلة طوييييييييلة... كيبوسها ويبعد شوية ويرجع.. ويدو كتسارا مور ظهرها وعلى يديها وعنقها كأنه كيماسي ليها الجسم ديالها وباغيها ترخى... بقى شادها بيد ويد حطها على صدايف قاميجتو كيفتحهم وفنفس الوقت خاشي وجهو. فعنقها كيبوس فيها... بدات كطلع معاه الصهدة دبصح... وما حساتش حتا لقات راسها فوق فراشهم ووسط الورد لي فرقاتو عليه.. \n\nمغمضة عينيها بقوة... ومزيرة على سنانها قد ما مزيرة على لفراش.. عااايشة فحرب داخلية بينها وبين ذكرياتها... نفس الحاله... نفس اللقطات... نفس الخوووف.. كتقاااااتل مع راسها.. وكتحاول تجري على دوك الافكار من بالها.. كتحس بيه كيقيسها... كيبوسها... كيداعبها... وكيعضها عضيضات خفاااف مرة مرة.. حسات بيه كيهبطلها الكسوة وزااااادت كرزات على يديها حتا ضفارها دخلو فلحمها... ما حدو كيزيد وهي غير ما كتزيد تخايلو قدامها...\n\nحسات بلحمو قاس لحمها وعرفاتو زولهالها.. كانت لابسة دوبياس كوحل من للتحت... حسات بيه بعد عليها.. وفتحات عينيها كطل عليه من تحت رموشها.. لقاتو ثاني ركابيه وكيشوووف فيها.. كانت هادي اول مرة ايوصل لهاد المرحلة وتخليه يعريها.. أول مرة يشوف جسمها.. وبغى يكتاشفو... بغى يحفظو شبر بشبر... كان كيمرر اطراف صباعو بعذوووووبة على ذاتها... طالع من صباعها وغادي مع رجليها مرورا بالوشام لي مزال مرسوم عليهم وطالت حتا وصل لفخاضها.. هنا استوقفاتو الضربة لي بااقي سيكاتريس ديالها مفروز... واخة اللحم تجمع الا انها واااضحة وبزاف حيث كانت مرضاتلها.. عقد حجبانو كيمرر صباعو عليها بحسرة وفنفس الوقت فكراتو بأول لقاء ليهم ولي كان سبابو هاد الضربة ولولاها كاع ما يوصلو لهنا... هو كان كيفكر فيها هاكاك ولكن هي لا... هي بمجرد ما قاسها فيها زااااادو دقات قلبها كثر.. وزادو كوابيس اليقظة ديالها سووووء... وبدا كيبانلها براء فصورتو.. كيبانلها وهو هاز الخنجر بدراعيتو البيضة وثاني ركابيه بنفس وقفة براء وهاز يدو باغي ينزل عليها بيها... زادت وتيرة تنفسها وزاد صدرها فالطلوع والهبوط والعرق كيهبط منها كيقطر وهي كتعصصصصر وكتحاااارب هاد اللحظات ولكن غلبوووها ذكرياااتها وغوتاااات بحر ما فيها من جهد حتا قفزاتو هو لي كان ساااارح وعايش اللحظة....\n\nتالاسين :(بالامازيغية) لاااااااا لاااااا... بععععد مني عاااااافاك اههئ اههئ... ما تقيسنييييييش اههئ اههئ \n\nرجعو عليها الذكريات للدرجة عقلها رجع لوووووور ونطقات بالامازيغية... كأنها نفس اللحظة كتعاود تعيشها.. ونفس المشهد... كيبانلها كيف الوحش قدامها وباغي يسف دمها... وهي كتصرصر وتفركل وتغوت وراجعة لور هربانة من تحتو وهو مبهوض فيها.. \n\nتالاسين :حراااااام عليك... حراااااااااام اههئ اههئ ما تقيسنييييييش... ما بغييييتش اههئ اههئ عافاك بععععد منيييييي اهههنئ اهههنئ بغيتي نمشي عند بابا ويمانو عاااافاك... خليني نمشي اههئ اههئ \n\nفاق من الصدمة ديالو.. وحاول يستدرك الموقف... خلعاتو. وهي كتصرصر بالجهد... سبقلها غوتات وخافت وانسحبات ولكن ماشي هاكة... كانت بحال شي حمقة غير كتغوت وتهضر بالسوسية مخلياه تالف معاها وباغي غير يشدها يهدنها وما مخلياااهش... \n\nبراء :تهدني... صاااافي... ما انقربش ليك صافي... \n\nتالاسين :(كتركلو) لااااااا لاااااا... كحححححز بععععد... اههئ ما تقربشي منييييييي... قتلتيييييهم القتااااال اههئ اههئ شنو باغي مني... شنو درتلك اههئ اههئ بععععد منييييييي.. \n\nبراء :(قوص حجبانو مع ديك قتال) تااالا... هذا انا برااااااء... شوفي فياا.. اجي عندي... صافي ما انديرلك وااالو... شوفي فيا... براء.. حبيبك.. \n\nتالاسين :(مخرجة عينيها) ما ضربنييييش بيه عااااافاك اههئ اههئ... ما تقربش مني... اههئ اههئ ما درتلك وااااالو... \n\nبراء :ما انضربكش غير تهدني... \n\nشاف فيها وهو كيقرب باغي غير يهدنها... وهي كتكمش وتبكي وكتطل عليه بنص عين وتخبع وجهها وكترعد فبلاصتها... وكتحسي بروحها اتزهق بقوووة ما صدرها طالع نازل وذاتها لي رجعات حمرااااااء... حاضياه وحاضية يدو لي كيمدهم جيهتها ببطء وكيكالميها بصوتو... \n\nبراء :كااالم.. صافي ما وقع والو.. تهدني... ما تخافيش... هذا غير انا...\n\nشافت فيه كترعد مدرقة وجهها بيديها ومكمشة رجليها عندها... غيييير بغى يحط يدو عليها وهي تصعر وغوتات وهزات اول حاجة جات فيديها ونزلات عليه بيها للراس.. كانت اباجورة دالحديد فوق لكوافوزة بجنبها... ضرباتو ورجعات لور هازاها كتهديد وكلها كترجف وتبكي وتشهق... وهو شد فراسو بيديه من بعد ما غوت بقوة للوجع لي توجع ورجع لور جالس وشاد جبهتو...شداتو الدوووووخة والضبابة نزلات عليه حس براسو تخلخل... بعد يديه ولقاها عمرات بالدم... عرفها دقة خااايبة... وهز راسو شاف فيها عاض على شفايفو بألم ودمو سايح على عينو... \n\nاما هي غير شافت الدم وهي تكوانصا فبلاصتها... خرجو عينيها وبقات مبلقة فيه... شافت فيديها لقات راسها هازة الاباجورة وهي ترميها بحال الا رمات شي حاجة موووسخة.. وهزات يديها لي كيغزلو حطاتهم على فمها ودارت شافت فيه ما متيقااااش راسها شنو دارت .. ما يمكنش هي لي ضرباتو... تصدمات وبقات غير كتشوف فيه وهو كيتعصر مع ديك الدقة لي دوخاتو... زير عينيه بقوة كيحاول يوكض راسو من الدوخة لي شاداه... حتا سمعها وهي كتمتم وهز راسو فيها... \n\nتالاسين :لا.. لا.. ماشي انا.. ماشي انا... اههئ اههئ ما عملتااشي.. ماشي انا.. اههئ اههئ \n\nشاف فيها مخلووووعة.. ومد يدو الثانية جيهتها ولوخرا شاد بيها جبهتو وكيحرك حجبانو بوجع... \n\nبراء :تهدني.. ما وقع والو صافي.. ما تخافيش.. غير دقة. خفيفة\n\nتالاسين :ددد.. دددم.. دددم كيسييييل... انا اههئ اههئ انا ضربتك اههئ اههئ انا انا انا اههئ \n\nبراء :شششش صافي ما وقع والو.. تهدني دابا.. (تقصح) اححح... هانتي نوضي غسلي وجهك ولبسي حوايجك هانا جاي دابا.. \n\nتالاسين :ففف.. ففين اتمشي فييين.. سمحلي عافاك اههئ اههئ سمحلي اههئ اههئ انا سبااااابك.. \n\nبراء :ششش.. صاااافي سكتي.. ااااي.. جلسي وسكتي انمشي لكلينيك يشوفوهالي ونجي.. \n\nتالاسين :(ناضت عليها ناسية.راها غير بالدو بياس) نننمششي معاك... نمشيو بزوووج اههئ اهنهننننئ... نوووض نمشيو نوووض يله اههئ اههئ دغيا نووووض\n\nشاف فيها مفافية وغوت عليها بحدة. وزير على دراعها كيمخضها باش توعى وتفيق على راسها وبقوة ما غوت حس بالمطارق ضربو فراسو وشد فيه كيبرد لحريق... \n\nبراء:سمعيني... تهدني عافاك... انا انمشي دغيا ونرجع... ما تخافيش.. عافاك. تهدني ما تخلينيش مشطون عليك... \n\nتالاسين :خليني نمشي معاك. عافاك. اههئ اههئ.. \n\nبراء :ما عندك لاش.. خليك هانا راجع... \n\nشاف فيها مطولا كيهدنها بعينيه وهو راه ربي لي عالم بيه.. هز قاميجتو لي كانت مرمية فالارض لواها على يدو وحطها على جبهتو تحبسلو الدم... وهز جاكيطتو لبسها بزز بيد وحدة وكيعاون بسنانو حتا لبسها.. هز سوارتو وخرج وهو عاض على سنانو وطرق الباب وتوجه لكلينيك...\n\nبعد ما رجع من لكلينيك... غرزولو جبهتو بسبعة دالغرزات وداير فاصمة على بلاصة دالجرحة ومدرقها بشعرو شوية... عيااان وباينة فعينيه.. راجع بالزربة حيث عقلو كامل بقى عندها.. دخل وسد الباب موراه وتوجه نيشان للبيت يشوفها.. ولكن ما لقاهاش فين خلاها .. وحتا البيت ما لقاهش كيف خلاه... كلشي مهرس ومقلوب فيه.. حتا حاجة ما بقات فبلاصتها.. تخلع ودور عينيه فأرجاء البيت وما لقاهاش.. السهاااات والسقيل فالدار كاملة... عقد حجبانو بقلق وهو مزال واقف فمكانو.. حتا سمع صوت أنين جاي من حمام بيتهم.. ورد بالو للضوء لقليل لي عاطي من الزاج الغامق.. تنفض داخل كيجري وفتح باب الحمام بلهفة و وقف فمكانو جامد... طاحت عينو عليها هي لي جالسة فالبانيو دالحمام بنفس الدوبياس لي كانت بيهم...الشموع مضويين الحمام ودايرين بيها... وطالقة الماء عليها من الرشاشة... البلاعة محلولة عليها ما عمرش بالماء وفاض... ما رداتلوش البال بتاتا.. كانت مرفوووووعة كتحك فرجليها جيهة لوشام وففخضها جيهة الجرحة... كتحك وتعاود بكيس صابونة مرغوي مزيااااااان وتبرك بقووووة وكتبكي فصمت...وكلها فازكة كتقطر... تحرك بسرعة جا حداها وشدها من راسها دورها عندو مخلوع من حالتها...\n\nبراء: تالاسين!!!\n\nنترات وجهها بين يديه كأنه ما كاينش وما شافتوش.. ودارت كتكمل حكاااان وغسيل وغير ما زادت فالوتيرة باش كتبرك فيها...\n\nتالاسين :خاصهم يزولو اههئ اههئ خاصهم يتمحاااااو اههنهنئ اععععع انهنههههئ... خاصهم يتمحاو ابراء... (هزات جيل دوش كتزيد الصابون) ما بغاوشي يتمسحو اههئ اههئ عييييت معاهم وما بغااااوش... خاصهم يتمحاو اههئ اههئ\n\nبراء :ايتمسحو احبيبة ايتمسحو.. بلحق اجي معايا بعدا..(بغا ينوضها ونترات يديها ورجعات تحك) \n\nتالاسين :كضحك عليا اههئ اههئ عيييت نمسح فيهم.. هانتينا شوف واااالو ما بغاو يزولو اههنهنئ اههئ... \n\nشاف فيها بحسرة قلبو ضارو عليها.. كيشوفها هاكة كيتقصح كثر منها وما لاقيلها جهد.. شاف فلبلاصة لي كتحك وتهرد فيها كانت طاااايبة وحمراااء تدبرات بالمعقول.. ومد يدو شدلها يديها.. \n\nبراء :صافي بركة.. طيبتي لحمك\n\nتالاسين :خليييييني اههئ اههئ خاصني نمسح هادشي.. خليني انهنههههئ \n\nبراء :انمسحوه ولكن ماشي هاكة.. نوضي اجي معايا اتمرضي.. \n\nتالاسين :لا لا... بععد مني... اههئ اههئ (هزات عينيها فيه بنظرة خلعاتو) نتينا راه ما خاصكشي تقرب مني... شوف شوف.. شوف يدي فيها دمك شفتيه (ضحكات وسط دموعها بطريقة هستيرية ورجعات كتحك) ههههه يدي فيها الدم... يدي فيها الدم... اههئ اههئ خاصهم يتمسحو.. ضروري يتمسحو... (انفاجرات بالبكاء كتحك بسرعة) قلهم يتمسحو ابراااء ما بغاوشي ما بغاوشي ما بغااااااوشي.. \n\nفاق من جمودو لي عيشاتو فيه لثواني من حالتها الغريبة.. وتلاح على يديها شدها من معصمها بقوة وعنقها عندو وفزك معاها.. عنقها عندو وزير عليها وهي كضرب فيه بيديها وكتماطى باش تكمل حكان... \n\nتالاسين :ما بغاااااوشي ابراء ما بغاااوشي اههئ اههئ.. عمرهم يتمسحوووووو انهنههههئ اههئ عمرهم يخليوني اههئ اههئ عيييييييت معاهم وما بغاوشي\n\nبراء :(بحسرة كيمسح على راسها ويهدنها) ايمشيو ايمشيو... صافي غير تهدني... صافي...\n\nتالاسين :(مزالة كتعفرت) طللللق طططلق اههئ اههئ ضربتك ابراء... كنت انقتلك اههئ انهنههههئ كنت انقتلك اههئ رخييييني.. رخي مني... \n\nبراء :ما وقعلي والو.. هاني حداك..صافي تهدني شوفي فيا... تالا شوفي فيا...\n\nهو كيهضر معاها وهي كتبكي وتجدبلو بين يديه ما خلاتو كاع يهضر... ترون معاها وتنرفز... وعصباتو كاااع حتا شدها من دراعها وزير عليهم حتا تطراساو صباعو فلحمها ومخضها بقوة باش توكضلو وغوت فوجهها...\n\nبراء :توكضييييي معايا.... صااااااافي بركة... (شافها مزال كتبكي وتغبن وزااد مخضها) قلتلك صااااااافي... سكتيييييييي...\n\nشافت فيه مزيرة على فمها وحابسة البكية بزز.. وما طولاتش حتا كانت ترمات بين يديه وزيرات عليه معنقاه وكتبكي على صدرو بحرررقة.. تنهد وزيرها عندو وخشاها فيه.. ومد يدو للماء سدو... دوز يدو على راسها كيسكتها وهي مزالة كتخنن وتشهق مخشية فيه... حط يدو تحت ركابيها هزها كتقطر وخرجها من البانيو ووقفها قدامو لبسها بينوار يسترها ومنو باش ما يضربهاش البرد..وهي حانية راسها كدمع فصمت..مسح على وجهها بزوج يديه وقبل جبينها ودارلها القب على راسها ورجع هزها وخرج بيها حتا حطها فوق الناموسية..ردلها البال كتشوف فشي حاجة وتبع شوفتها... لقاها حاطة عينيها على دمو لي مزال فوق للفراش... زرب عليها وجر داك لفراش كمشو ورماه بعيد على عينيها.. هبط جلس قرفصاء قدامها وشد يديها بين يديه وباسهم وهز راسو شاف فيها وفوجهها لي كلو معصصصصر وحمر... ونطق بحسرة على حالتها وحالتهم.. \n\nبراء :بركة من لبكى عافاك... \n\nشافت فيه مطولا وزيرات على فمها... فكات يديها من بين يديه وهزاتها بالبطيء حتا وصلات لجبهتو وهزاتلو الشعر عليها بأطراف صباعها حتا وضاحت ليها الفاصمة لي عليها... قوصات حجبانها بااغة تزيد تبكي ونطقات بصوت مرعد... \n\nتالاسين :سمحلي اههئ اههئ \n\nبراء :(شد يديها لي على جبهتو وهبطها وجمعها فكفو) نساي.. ما وقع والو.. ضربة خفيفة\n\nشافت ساكتة.. ما متيقاهش...عارفاه كيكذب عليها.. ما كانتش ضربة خفيفة.. كون كانت ضربة خفيفة ما ينوضش يمشي لكلينيك عليها وهو اصلا ما عندوش مع السبيطارات.. كون داواها غا فالدار... سكتات ما نطقاتش حدها كتشوف فيه وعينيها كيقطرو بالدموع... ورجعات فكات يديها من بين يديه مسحات وجهها وخدات نفس طويل وناضت وقفات.. \n\nبراء :فين غادة.. \n\nتالاسين :(ما شافاتش فيه) انلبس حوايجي.. \n\nبراء :(تنهد) واخة.. انا انجمع هاد الروينة.. \n\nعطاتو بظهرها ساكتة وكتجبد حوايجها من لبلاكار.. ضربات الطم فخطرة بحال الا ماشي هي لي كانت كتبكي وتغوت عاد دابا.. جبدات حوايجها ودارت شافت فيه لقاتو كيهز ويحط ويجمع داكشي لي مهرس بحذر.. وبنبرة جافة نطقات.. \n\nتالاسين :خلي عليك.. انا انجمعو.. \n\nبراء :غير ارتاحي نتي ولبسي حوايجك.. هانا انجمعو.. \n\nتالاسين :(بنرفزة) خليه.. انا لي درت هادشي انا لي انجمعو.. \n\nهز راسو فيها مطلع حاجبو مستغرب من نبرة صوتها الحادة... شاف فعينيها وهي تقلب عينيها ما باغاش تشوف فيه وحادراهم كتشوف فيديه... عقد حجبانو ورجع حنا راسو كيكمل جميع وهي تزفر ورمات لحوايج من يديها... \n\nتالاسين :قلتلك خليهم... انا انجمعهم.. خرج خليني نلبس حوايجي\n\nشاف فيها مطولا مخنزر.. ما عاجباهش نبرتها فالهضرة معاه.. وكيفاش تقلبات وهي عاد دابا كانت ما كتهزش البيضة من بلاصتها.. ودابا فرعنات وبدات كتخرج عينيها فيه.. ناض وقف عليه وتقابل معاها بجدية...\n\nبراء :مالك.. شنو واقع!!!!!\n\nتالاسين :(مخنزرة) بغيت نلبس حوايجي.. خرج فحالك\n\nبراء :بغيتي تلبسي حوايجك فهمناها.. وعلاش لغوات..\n\nتالاسين :(قلبات وجهها كتسوط) هضرت معاك بشوية ما كتسمعشي.. شني بغيتيني نعملك..\n\nبراء :(عقد حجبانو) دابا مااالك!!! علاش كتقلبي\n\nتالاسين :تخرج تخليني نلبس..\n\nشاف فيها.. وهي واقفة مجبهة معاه ومكمشة فمها بغضب.. طلعها وهبطها طالعلو الخز من طريقة هضرتها معاه وكيفاش تقلبات عليه وهو لي كان غير باغي يجمع روينة البيت... هز راسو ما عاجبو حال وقلب الدورة خارج كيزفر مخليلها البيت بلي فيه.. يكفيه حريق راسو لي ما بغاش يطلق منو وغير ما زاد عليه... أما هي فبقات واقفة بنفس نظرتها متبعاه بعينيها حتا خرج وهي طيح على وقفتها جات جالسة على حرف الناموسية... وشدات راسها بين يديها كتبكي وتشهق وعاضة على سنانها باش ما يتسمعش حسها... \n\nأما هو فخرج كيضرب فداك الورد والشمع لي فطريقو بغضب.. ومشى للبيت لي كانت كتنعس فيه قبل... جلس على حرف الناموسية شاد راسو بين يديه وعاقد حجبانو... عاطيه الصداع بزاف.. تفكر الدواء لي عطاوه فالطبيب ولي ما شراهش بقوة ما جاي مفتون باش يشوفها... تنهد ورمى راسو على الناموسية مغمض عينيه وتنهد بعياء من هاد الليلة الطويلة.. وبالو كلو معاها وفشنو يقدر يدير باش يعاونها... \n\n🍃🍃🍃🍃🍃\n\nخرج من بحر ذكرياتو على صوتها وهي كتعيط ليه من مور الباب.. كان واقف كيلبس عليه الكبوط الصوفي لي عطاتو من بعد ما لبس السروال ونشف حالتو مزيان.. تنهد وتوجه جيهة الباب فتحها وهو معبس حتا قفزها ورجعات لور مخلوعة.. \n\nجوليان :ججج.. جيت نشوفك واش ساليتي\n\nبراء :الصمت.. \n\nجوليان :(تنهدات وتبسمات فوجهو) بالصحة.. \n\nبراء :شكرا.. ولحوايج دابا نردهوملك.. \n\nجوليان :لا لا غير خليهم بصحتك.. ما يحتاجش.. مهم اججي تهبط تاكل راني وجدتلك شي حاجة تاكلها.. \n\nبراء :لا شكرا.. انا انمشي\n\nجوليان :تمشي!!!! وماشي حشومة عليك وداكشي لي من الصباح وانا نقاد فيه.. \n\nبراء :(حنحن وسد باب البيت) سمحيلي.. بلحق خاصني نمشي.. مرة أخرى ان شاء الله \n\nجوليان :(وقفاتو) لا.. الا مشيتي انتقلق منك.. جلس كول شوية بعدا ما تردهاش فوجهي.. ومنها نهضرو شوية الا بغيتي.. \n\nسكت كيشوف فيها ومسح على وجهو من بعد ما تنهد وهز راسو فيها بقلة حيلة.. \n\nبراء :واخة.. \n\nتبسمات وزادت قدامو وهو موراها.. هبطو ولقاها موجدة الطبلة دالماكلة ومقاداها ومتولاها.. تقدم وجر الكرسي بغات تعمرلو طبسيلو وحبسها بيديه بلا ما ينطق.. ومد يدو هز شوية حطو فطبسيلو وهز لا فورشيط داق شوية..\n\nبراء :سمحيلي عذبتك معايا.. \n\nجوليان :(كتحط لراسها) ما تقولش هاكاك.. ما بيناتناش.. \n\nتبسم ابتسامة دبزز وحنا راسو على داك الطبسيل كيلعب فيه بصمت ومرة مرة. يهز شي فرتوتة يحطها ففمو وساهي قدامو ما هواش معاها على الطبلة... عكسها هي لي كانت حااضياه بتركيز.. من ديك الليلة بدات صراعاتهم ومشاكلهم وتوترهم الدائم بين بعضهم... وسببو هي لي رجعات كتحاول تبعدو عليها بشتى الطرق... ديما قامعاه واخة بالسبة او بلا بيها.. ديما دايرة لي فراسها وما معبراهش... وما بقاتش كتحتارمو ولا ضربلو حساب وهادشي لي خلا حياتهم ترجع قطران... وما قاطع دوامة تفكيرو غير بصوتها... \n\nجوليان :ايوا.. شنو عوال دير دابا.. \n\nبراء :(هز راسو فيها عاقد حجبانو)\n\nجوليان :(استذركات راسها) احححم.. ما ديهاش مني قلة الصواب عارفاك ما كتبغيش لي يدخل فحياتكم.. ولكن غير كنصيحة مني ما تضغطش عليها... \n\nقلب وجهو ما حاملش الوضع.. ودار شاف فيها مطلع حاجبو.. \n\nبراء :شكون قالك انا كنضغط عليها... هي؟؟؟ \n\nجوليان :زعما انا غير قلت... مهم خليها براحتها.. لي فيها كافيها\n\nبراء :شنو كتقصدي.. نطلقها زعما؟؟؟\n\nجوليان :(حنات راسها فطبسيلها) ولا بغات الطلاق اتشدها بزز.. الا بغاتو راها اتاخدو.. \n\nبراء :ايوا راكم ما كتعرفونيش.. لا نتي لا هي... تحلم بيها.. \n\nرمى داك الفورشيط من يدو وناض وقف كيمسح فمو.. وشاف فيها عاقدهم وطالعلو الخز.. \n\nبراء :الله يخلف.. وسمحيلي برزطتك\n\nجوليان :(شداتو من يدو) جلس.. فين غادي\n\nدار شاف فيديها...وهز راسو فيها مطلع حاجبو.. فهمات راسها وزولات يديها وشافت فيه كتسرط ريقها...\n\nجوليان :ما تفهمنيش غلط.. انا غير كنتناقش معاك\n\nبراء :(بحدة) الالة ما تناقشيش.. الموضوع ما كيخصكش... منين عارفاني ما تنبغيش لي يدخل فحياتي علاش كدخلي.. انا عائلتي هي لخرة وما كسبتهاش لخبار.. واذا كانت تالاسين عاوداتلك فخلي الهضرة بيناتكم.. ما تجيش تشركيها معايا..\n\nجوليان :مالك تعصبتي دابا... راه ما قصدت فيها والو..\n\nبراء :مهم.. الله يعاون\n\nخرجو عينيها ودارت جات قبالتو موقفاه... الشيء لي خلاه يستغرب.. وطلع حجبانو فيها بتساؤل ودهشة..\n\nجوليان :قبل ما تمشي.. انا خاصني نهضر معاك.. ضروري تعرف واحد الحاجة\n\nبراء :(ركز فيها الشوفة) شنو هي؟!\n\nسكتات شحال كتشوف فيه وهو كيتسناها تهضر.. وعينيها مبحلقين فعينيه بطريقة غريبة خلاتو يتنوى وما بقاش مرتاح... حتا شافها خدات نفس وتقدمات خطوة قربات جيهتو ونطقات...\n\nجوليان :براء... انا كنبغيك\n\nيتبع ...\n\nالجزء الأخير"
  },
  {
    "id": "21",
    "title": "إرحموني الجزء 22 والأخير",
    "desc": " زاد عقد حجبانو كثر... كيحاول يستوعب شنو نطقات عاد دابا.. واش بصح ولا كيتخايل وبقوة ما ضرب راسو بدا عقلو يدخل ويخرج.. رجع خطوة لور وتبسم ورجع جمعها متفاجئ...\n\nبراء :كنضن سمعت غلط ياك!!! \n\nتقدمات هي ديك الخطوة لي رجعها وشافت فعينيه مباشرة بجرأة... كانت كتشوف فيه بنظرات غريبة.. نظرات مهوووسة.. عينيها كيتحركو فبلاصتهم بالزربة وهي كتسارا على تقاسيم وجهو كاملة كأنها تالفة فين تشوف بالضبط... \n\nجوليان :لا لا... بصح.. كنبغيك ابراء.. كنبغيك وبزاااف.. ما تخايلش قداش.. \n\nقربات باغة تشدو من عنقو وهو يضربهالها ورجع لور مخرج عينيه... \n\nجوليان :انا.. انا ما بقيتش قادة.. ما بقيتش قادة نخبع كثر.. هادي 7 شهور وانا كاتمة هادشي... 7 شهور وانا كنشوفك قدامي وما قاداش نقرب منك.. كنبغيك.. وكنبغيك لدرجة لحماق... ما بغيت منك والو.. بغيتك غير تكون ليا... \n\nبغات ترمى عليه.. ودفعها بقوة حتا رجعات لور وشاف فيها كينهج ومغزف عليها وسنانو كيتحكو... \n\nبراء : بغيتي تقولي 7 شهوووووور ونتي كتمثلي عليييييينا البراءة والنية الحسنة... \n\nجوليان :(كتمسح على شفايفها وتحرك يديها بهستيرية) ما كانش عندي شي حل.. لي بغيتو هو نكون حداك وقريبة منك... ما بغيت والو.. غير تكون حدايا... من اول يوم لينا فالرحلة وانا كنتمنى يجي النهار لي نقدر نقيسك فيه... \n\nبراء :(ضرب يديها كيبعدها عليه) واااااش نتي مرييييييضة... شنووووو كتقووولي... واش عاااارفة راسك شكتقولي.... انا راااه مزوج... مزووووووج.. بمراااااتي وكنبغيييييها.. \n\nجوليان : قاااابلة... قاااااابلة... واخة تكون مزوج.. واااخة تكون كتبغيها... مهم انا بغيتك... قااابلة نكون عشيييييقتك ولا سميني كما بغيتي... مهم. نكون معاك... (شداتو من حوايجو باغة تعنقو وهو كيتعفرت معاها) ما تحرمنييييش منك عافاك... انا كنبغييييييك.. \n\n🍃🍃🍃🍃\n\nكانت كتسوگ وتبكي وتشهق... لبسات مونطو فوق حوايجها لي كانت بيهم وبانطوفتها جراتها فرجليها وهزات سوارتها وخرجات تقلب عليه... كتعيطلو فتيليفون كيصوني حتا كيعيا وما كيجاوبش... حيث كان مخليه فسيارتو.. يديها كيرجفو وكلها كتغزل وهي ما عارفة فين تمشي ولا فين تلقاه... والظلام بدا كيطيح حيث اصلا النهار قصير دغيا كيجي ليل.. خايفة لا توقعلو شي حاجة وخاطرها ما هناها عليه... بغات تعيطلهم فالدار تسولهم عليه وما قداااتش حيث هو ما فخبارهم والو من هادشي لي واقع مت غير بيسان... وعيطاتلها سولاتها عليه وقالتلها بلي ما جاش... كانت عااارفاه ماشي تما.. ولكن بغات تقطع الشك... \n\nبيسان :فينك دابا نجي عندك!!! \n\nتالاسين :(كتسوك وتقلب بعينيها) لا لا ما تجيشي انا انلقاه... اههئ اههئ بالا وقعاتلو شي حاجة بيسان انتسطى... انا لي خرجت عليه اههئ اههئ.... \n\nبيسان :(شداتها البكية) عافاك فينك.. انا انجي عندك.. ونقلبو بزوج\n\nتالاسين :لا اينخافهم يشكو فالدار بلي كاينة شي حاجة... غير خليك.. باش ما كان انجاوبك.. \n\nبيسان :لا انجي قول... \n\nقطعات عليها وعطاتها لبكى ونحيط تااالفة.. ما عارفة فين تصد ولا فين تمشي... وطن ضرباتلها فراسها جوليان.. تقدر تعاونها هي حيث كتعرف صحابو دالخدمة بعدا وتقدر تخرج تقلب معاها ولا شي حاجة... مهم تلقى شي واحد فجنبها... دورات نمرتها كيصوني ويعاود وما كيجاوبها حد... وهي غيييير ما كتزيد توتر وتشدها الخلعة... اما تيليفون جوليان فبقوة ما كانت مفتونة مع براء وفرحانة بيه.. خلاتو فسيارتها فين كانت حاطاه فالباربريز قبالتها ونساتو تما... \n\nزفرات تالاسين بغضب ورمات داك تيلي من يديها على الكوسان حداها... كلشي معكس معاها.. حياتها رجعات كلها شادة معاها الضدد.. صورتو خارج بدماياتو ودموعو فعينيه ما زولااااااتش من قدام عينيها وما عمرها تزول او تقدر تنساها... شافتو اليوم فاضعف حالاتو ولي عااارفة بلي هي سبابو فيها... ما كتنكرش وعمرها تقدر تنكر...\n\nقلبات الروايد غادة موجهة لدار جوليان لعل وعسى تلقاها تما تعاونها... وعفطااااات على لكسيراتور غادة كطير بسرعة عمرها مشات بيها... ولكن دابا ما بقى كيبانلها والو من غير انها تلحق وتلقاه دغيا قبل ما تمشي توقعلو شي حاجة وما تنفعها ندامة ديك الساعة... \n\nوقفات عند باب لبتي فيلا ديالها... شافت طوموبيلتها والاضواء لي مشعولين فالدار.. عرفاتها كاينة.. وهبطات كتجري مفافية غير بوحدها ودموعها شلال على وجهها بدون ما تقوم بأي جهد... مع الدورة تعرض طريقها كلب كينبح ووقفات فبلاصتها راجعة لور.. شافت فيه مخرجة. عينيها كان كيشبه لامينو بزاااااف.. الشيء لي خلاها تفكرو.. وتفكر ديك الليلة الكحلة لي كان موتو علاين يجي على يديها... \n\n🍃🍃🍃🍃\n\nفليلة بايتة فيها فالدار بوحديتها... من بعد ما نوضوها هي وياه عاود.. وكالعادة هي لي كتقلب على الصداع.. وهو ما قادرش يتحمل المزاجية ديالها... دخل عليها للبيت لقاها كالعادة مكمشة وناعسة كعادتها... وديما الريدوات مطيحين والاضواء مطفيين والجو ديما كئيب عندهم فالدار... شاف فحالتها من الباب وتنهد وقرب جيهتها كينوضها تتعشى حيث جايب معاه للعشاء من برا كالعادة... \n\nبراء :تالا.. نوضي تعشاي.. \n\nتالاسين :الصمت.. \n\nبراء :راه عارفك فايقة.. غير نوضي\n\nتالاسين :(جاوباتو مغمضة عينيها وقالبة وجهها) ما بغيتشي.. \n\nبراء :نوضي تاكلي.. راك غادي تمرضي.. شو كيف رجعتي صحتك غير ما راجعة لور... \n\nزفرات بملل وناضت تجلسات كتنفض وتشنت... ما بقاش عندها الخاطر.. وما بقاش عندها فين تزنزن الذبانة.. كانت حدودية ورجعات كثثثر من حدودية... ما حاملة حد يهضرها ولا تسمع صوت حد ولا تشوف حد... حاسها براسها ناقصة.. وماشي انسانة كاملة لي تقدر ترضي الانسان لي كتبغي... وكتحسو كيشوف فيها بنظرة شفقة لي هي ما حملاهاش... ولهذا فكل فرصة كيبغي يقرب منها كتصدو وتنهر فيه كأنها ما طيقااااش تشوفو وهي راها غير ما حاملاااش يشوفها فديك الحالة... \n\nتالاسين : بفففف.. ما بغيتشي واش بزز\n\nبراء :(تنهد كيصبر راسو من نبرتها المتعالية عليه ونطق بهدوء) نوضي كولي ورجعي نعسي... \n\nتالاسين :اوووووووووووف... ما بغيتشي علاش ما كتفهمشي.. خليني برااحتي.. فاش نبغي ناكل اناكل.. قلتلك ما بغيتشي راه ما بغيتشي... واش ضروري تبزز عليا... \n\nبراء :(عقد حجبانو) بلا ما تبداي عاود ونوضي تكعدي... ما انتسناكش حتا طيحي تمرضيلي هنا.. \n\nتالاسين :(بغى ينوضها تنترات منو) اسيدي فااااش نمرض خليني نموت... ما تقاااابلنيشي صااااافي... غيييييير خليني عليك ومشي بععد مني.. ما بغيتشي ناكل وما خاصنيييييشي... \n\nبراء :(تعصب وعض على شفايفو ويدو كتمشي وتجي قدامها) مال طااااسيلتك رجعتي هااااكة مااااالك.. علاش كتقلبي... مرييييضة وفهمناااااها... وما كيقولك حد شي ولا كيطلب منك شي حااااجة... ولكن علاااااش باااغة تعيشينا فهاد الدراااااما دواااااالو... فين بااااغة توصلي بهادشي دياااالك.. \n\nتالاسين :(تغرغرو عينيها) مريييضة!!! رجعتي كتسبني وتعايرني دابا... رجعت مريييضة وكنعيشك فالدراما!!!! دابا لي عشتو رجع كيجيك دراااما...\n\nمسح على وجهو.. ودار كيسوط.. وكياخد نفس يهدن فيه راسو.. حيث كتلعبلو باعصابو بأسلوب هضرتها وحتا كيفاش رجعات كتقلبلو على السبة.. ودار شاف فيها ونطق بنبرة خافتة ولكن مخبي وسط منها كمية من الغضب... \n\nبراء : دابا نتي هاكة فهمتي هضرتي!!! علاش ديما كتعوجي الهضرة كما بغيتي!!!\n\nتالاسين :ما عوجتك وااااالو.. نتينا قلتيها بدقمك... ما زدت ما نقصت عليك... ايوا اسيدي منين مريييضة ومعيشاك فالدراما علاااااش صابرلي... ما ضربك حد على يديك.. ما تهضرنيشي وما تجيشي جيهتي باش ما نكدشي عليك عيشتك.. \n\nشاف فيها مطولا عاض على فكو.. وعينيه خارجين فيها سااااخط بالمزيان.. زفر بغضب ونطق.. \n\nبراء :ما كذبتيش.. ما ضربني حد على يدي... انااااااا لي كنديرها لرااااااسي.. زيديني الالة... نستااااااااهل ما كثر..\n\nقلب الدورة وخرج ساخط على الوضعية... داز على جاكيطتو هزها وخرج بحالو هربان من الدار ومن حيوطها وجوها لي كيجيب الغمة وزدح الباب من موراه بقوة مخلي امينو كينبح موراه بقووة ويغوت... كأنه موتر من صراخهم وغواتهم لي كان مسموع بالجهد.. وخلاه موراه غادي جاي بحال التالف كينبح ويرجع للباب... \n\nشافت قدامها ورجعات تلتخات ففراشها عاضة عل لمخدة لي رجعات هي وياها صحابات.. وغطساااات وجهها فيها كالعادة تبكي وتندب ومعيشة راسها فالعذاب... وكتسمع صوت امينو كينبح ويعاود ما بغاوش يسكت ديرونجاها وعصبها وناضت كتشنت ووقفات عليه فالصالة وهو كيمشي ويجي ما بغاش يرصى... \n\nتالاسين :اميييييينوووو.. سككككككككت.. اميييييينو.. \n\nهي كتغوت وهو كاع ما معبرها..كتعيط بسميتو وتغوت معاه وهي كينبح ويزيد ينبح بحال الا كيرد عليها... وصلات بيها لواحد الحد لي ما بقاااتش قادرة تسمع حتاااااا صوت ذبانة كدور... باغة غيييير السكااات والكالم وتصنت لحريقها... وهو غااااا ما شد معاها زكاير وزااد فغواتو... الشيء لي ما بقاتش قادرة تستحملو... غوتات عليه وعاودات وفلخر جرات موراه حتاااا شداتو وفتحات باب البالكون لي كان مسدود.. وضربها الكزاز دالبرد من برا... الشتاء كتصب والريح. ولكن هي ما رداتش البال فمررة.. وحتا البالكون مسقف واخة مدرق من الشتا ما مدرقش من البرد... خرجات لتما وسدات عليه وهي معصبة... \n\nتالاسين :بقيتي غااااا نتينا فلحساااب عاود خاصني نزييييدك.. بحالك بحال مولاك ييييخ.. \n\nرجعات دخلات لبيتها وتكمشات فبلاصتها طافية الاضواء... وخلاتو هو برا كيضرب فالباب برجليه باغي يفتحها وما لقاش كيفاش.. وصداعو ما بقاتش كتسمعو من غير شوية مرة مرة كتسمع صوت نباحو الخافت حيث بعيد عليها... \n\n🍃🍃🍃🍃\n\nصباح الصبح.. ودخل هو للدار عيااان ومهدووووود.. بايت فسيارتو بقى جالس فيها حتا داه النعاس فوق راس واحد الجبل... وغير ضربات فيه شمس الصباح ناض راجع للدار يبدل عليه حوايجو... دخل كيحك راسو بعياء.. رمى سوارتو وجاكيطتو وتلاح على الفوطوي.. السهااااات الناموسة ما كدورش... حتا لقطوط مكمشين وناعسين... شاف فيهم قبالتو وناض يحطلهم الماكلة حيث عارفها اتكون نساتهم... دخل لكوزينة عمر طباسلهم وطبسيل امينو وخرج حطلهم ياكلو.. شاف فبلاصة امينو ما لقاهاش ومشى كيقلب عليه فالدار باستغراب.. كيدور بين لبيوت ما كيجبروش.. ما خلا فين قلب عليه ووالو.. حتا تحت لفراش فالحمامات ما خلا فين... وبقالو غير بيتها مشى دخل ووقف فالباب لدقيقة كيشوف جيهتها.. مكمشة ففراشها كيبان غا شعرها مترش على لمخدة.. شاف فيها مطولا وقلب وجهو كيقلب عليه بعينيه فالبيت وما بانلوش... وتوشوش... فين ايكون مشى... بغا يفيقها ودار بناقص ورجع خارج يزيد يقلب وهو يقشع شي حاجة برا البالكون تارت انتباهو... قرب كثر من الباب ديالو واذ بيه كيتصدم وحط يدو على الباب كيفتحو بالزربة وهبط حنا على ركابيه هزلو راسو هو لي كان مغط عند الباب كلو جامد ويابس يبسة وحدة.\n\nبعد محاولاتو العديدة فليلة طويلة باش يفتح الباب تجبد حداه وبقى مجبد هاكاك كيموت بالبرد وهو لي من صغرو ما مولفش عيشة لكلاب ديال الشوارع لي مسانسة لبرودات.. مربي وعايش كي كيليمينيات... ليلة وحدة فجو من البرد القارس كانت كافية باش توصلو يموت بالإضافة لأنه ما بقاش صغير السن وهادشي لي خلاه ما يصبرش... \n\nحطو بين يديه لقاه باااااااارد... وهدو عنقو عندو ودخل بيه دغيا وهو مخرج. عينيه وقاااطع الحس... مزال ما نطق ما تكلم... دخلو وسد الباب وجلس فالارض حاطو فحجرو ومعنقو عندو... حط يدو كيقلب نبضو وما قدرش يفرزو وما حس بوااالو... شاف فيه مخرج عينيه ما متيقش وما فاهمش وما عارفش باش تبلا... وهزلو راسو شدو بين يديه... \n\nبراء :اميييينو... امييينو.. نوض اصااااحبي نوووووض.. بركة من اللعب نوووض\n\nما تجاوبش معاه.. وما تحركش... وما فتحش عينيه... جاتو الصدمة وتلقوى موراها فمرة... حدو شدو عندو وعنقو وزير عليه حابس البكية ديالو ولي ما قدرش الا ونزلو دموعو عليه... ما دوزش معاه قليل... منين يله خلاق وهو مربيه... وما كيتفارقو غير فييين وفيييييين... حس براسو بحال الا كيفارق شي صاحبو عزيز عليه... كاين لي ايشوفو كلب عادي ولكن هو ماشي عادي بالنسبة ليه... تقصح من جيهتو وتقصح بزاااااف... وهو مزال هاكاك جالس معنقو وكيمسح على شعرو وربي لي عالم بيه... حتا بانت قبالتو خارجة من بيتها كتحك عينيها مبوقة بالنعاس... شافتو ووقفات فبلاصتها كتستوعب... استغربات من الجلسة لي جالس والنظرة الحزيييييينة لي فعينيه وامينو لي راخي اليدين والرجلين فحضنو ونطقات بصوت مبحبح بالنعاس... \n\nتالاسين :مالك!!!! \n\nهز عينو فيها بنظرة باااااردة... بدون تعبير... شاف فيها شحاااااال حتا وسوسها وحشمات فبلاصتها وتفافات ورجعات سولاتو باغة تكسر داك التوتر... \n\nتالاسين :سقسيتك... شعندك\n\nبراء :(بنبرة هادئة) شكون خلاه برا؟؟ \n\nتالاسين :(قوصات حجبانها) شكون.. واش امينو... \n\nبراء :الصمت.. \n\nتالاسين :(حكات شعرها بخجل وهي كتفكر من لي دارتو) بففف راه عصبني ما بغاشي يسكت عييت معاه وصدعني... \n\nبراء : ونضتي خرجتيه وسديتي عليه... \n\nشافت فيه كيفاش كيشوف فيه... كان كيلومها غير بعينيه.. وهي مزالة كتحاول تفهم شنو واقع... حدرات عينيها شافت فأمينو لي مزال بدون حركة وخرجو عينيها بحال الا بدات تستوعب... شهقات وهزات راسها سولاتو كأنها ما باغاش تسمع لي يخلعها...\n\nتالاسين : مم... مممالو... ششش..شششعندو!!!! \n\nتبسم ابتسامة جانبية ساخرة.. وحدر عينيه شاف فيه وهو كيداعب شعر راسو ويلامس ذاتو الباردة.. ونطق ببساطة و بنبرة باااااردة مخبعة وسطها وجع كبير عليه... \n\nبراء :مات... \n\nشهقات وخرجو عينيها كثر.. وحطات يديها على فمها ورجعات لور شادة فالحيط... هز عينو شاف فيها ورجع قلب وجهو كيشوف فيه فصمت... مخليها هي واقفة فمكانها بحال الا صرفقتيها.. حطات ظهرها على الحيط ونزلات حتا جات جالسة اونفاص ليه ويديها على فمها كتحرك راسها بالنفي... وعينيها بداو كيجريو بالدموع وحدة من مور وحدة... ما متيقاش بلي هي قتلاتو واخة عن غير قصد... وبقات جالسة قبالتو وعينيها عليه هوادين كيجريو بالدموع... حتا تنفضات من بلاصتها...\n\nتالاسين :تتت... تحرك... حرك يديه... والله حتا حرك يديه... ببب.. براء... شوف\n\nهبط عينو بسرعة وشاف فيديه لي كتنعتلو ليها... وناض قافز فاش شافو بصح زعزع يديه وهزو معنقو وهز بطانية مطوية على الفوطوي كمشو فيها وتم خارج كيجري بيه وقلبو ايزهق...\n\nبراء :هاكاك اصاحبي هاكاك... ما تموتش.. صبر..\n\nخرج وخلاها هي جالسة فبلاصتها... مصدوووومة دبصح... ما متيقاش شنو وقع...\n\nفاقت من سهوتها.. وتنهدات بحرقة. ودموعها غير ما زادو... قلبها تشوى وعيااااات وما بقاتش قادرة... كتحس بكلشي فالدنيا جاي ضددها... رجعات خطوة لور مبعدة عليه هو لي كينبح... ودارت مور الاوطو غادية كتجري لدار جوليان... يله هي داخلة كتجري فالطريق لي كتوسط الجردة الصغيرة حتا استوقفها مشهد شافتو من الزجاج لي كيبين حيث ريدويات ما دايزينش.. كان واقف كيبعدها عليه بيديها وهي كتحاول تقرب منو... شهقات مخرجة عينيها ووقفات جامدة فمكانها كتستوعب شنو واقع... سرطات ريقها بتوتر.. جمعات القبضة ديديها وتقدمات بسرعة جيهة باب الدار كتفتف وتمسح فوجهها وعقلها بدا كيدي ويجيب... حنات على محبق صغير فالدورة دالجردة منين تفكرات بلي اخر مرة جات معاها للدار كانت ناسية سوارتها ومخلية هادوك احتياط للحالات الطارئة.. هزاتو ورجعات فتحات الباب بالحس ويديها كيرجفو.. دخلات كتسلت كتزطم على طراف صباعها وهي كتسمعو كيغوت.. ووقفات مخبعة مور الحيط كطل وساااقرة.. ويديها على فمها مصدووووومة...\n\nبراء : (باشمئزاز) ضنيتك بنت نقية... صدقتي مووسخة ونيتك وسخ منك... \n\nتنفض باغي يتفك منها.. وهي شنقات عليه من كبوطو ما بغاااتش طلق.. رجعو فيها جهد عشرة.. وهو عاااااض على فمو مصبر راسو وما باغيش يضربها... \n\nجوليان :(بدات دمع) عافاك. ابراء عافاك... كنبغيك وكنحماااق عليك اههئ اههئ... ما بغيت منك واااالو... كنطلبك غير تكون معايا... نعطيك كااااااع لي بغيتي... اههئ اههئ ما انطلب منك واااالو.. يكفيني تكون معايا ونشم ريحتك ونقيسك \n\nبراء :(دفعها بقوة حتا كانت اطيح) طلقيييييي منييييييييي... \n\nجوليان :(شدات راسها ما طيحش وتقابلات معاه) علاش معكس علاااااش... هادشي كاااامل على وحدة ما عطاااااتك والو... شنو عطااااتك... قولي حاااجة وحدة عطاااتهالك من نهار عرفتيها... من نهار تزوجتيها ونتا فالهم والغم... معيشاااااك فالعذاااااب.. حتا اقل حاجة تقدر اي مرة لراجلها ما عطاااتهالكش... حتااااا حقك ما عطاتولكش... هي ما تستاهلكش... نتا خااااصك مراااااا.. وانا هي لمراااااا لي تقدر تعطيك كلشي نتا غير طلب... \n\nشهقات هي مزيرة على فمها بيديها لي كيرجفو... حسات بخنااااجر تخشاو فيها من ديك الهضرة... ما متيقاااش شنو كتسمع ولا شكون كيهضر... اخيب حاااجة يعايرك شي واحد ثقتي فيه بشي حاجة فيك او شي حاجة عاودتيهالو وشركتيها معاه... الغدر بصفة أخرى هو هاداك... \n\nبراء :(شدها من عنقها قاجها ومخرج عينو فيها) ما تجبدييييييهاش على فمك المووووسخة... هي ثاااااقت فيييييك... الثقة لي عطاااااتك ما عطاتهاليش حتااااا انا... ما تجبديهااااااش على فمك ولا راه انقققققتلك... \n\nدفعها من بين يديه جات طايحة على الكرسي دالماكلة حتا تقصحات... بقات كتكح حتا ردات النفس ورجعات هزات راسها فيه كلها كتغزل وحمرااااااء مع هي بلقة رجعات كي مطيشة.. بغى يخلفها ويدوز وهي تشدو وهي طايحة على ركابيها وتعلقات فيه... \n\nجوليان :ما انخلييييييكش... نتا لياااااا.. علااااااش ما باااااغيش علاااااش... \n\nوقفات بالزربة تقابلات معاه وهو قلب وجهو كيمسح عليه وكيحاول يصبر راسو حيث حاس براسو ايرتاكب جريمة فهاد ليلة وهي حااااااالفة لا فرقاتو... قربات منو ورجع بعد عليها... وحطات يديها على السوميج لي كانت لابسة طرطقات صدايفها كاملين حتا بان صدرها... \n\nجوليان :هاااااانا.. كووولي ليك... دير فيااااااا ما بغيتي... غيييير كوووون معايا... هانتا خليك معاها... ياك كتبغيها... خليك معاها... ولكن انا نعطيك داااكشي لي ما قاداش تعطيهلك... حتا واحد ما ايكون خسران... وحتااا هي اترتاح... كلنا انرتاحو... (تلاحت عليه شداتو من وجهو باغة تبوسو) عافاك عافاك... خليك معايا... كنبغييييييك... خليك معايا... \n\nسخط فمرة... وما بقااااش كيقشع... حدو حط يدو على كتافها دفعها عليه ونزل عليها بتصرفيقة. حتا طوش الدم من فمها خلاها مخرجة عينيها كترمش وشادة حنكها بصدمة..\n\nبراء : كون بغيييييت ل ***** عااااارف فين نلقااااااهم.. شفتي لا نتي لا مئة فحااااالك يسواو ضفر منهاااااااا... صعييييب على لي بحااااالك يوصلوووولها... حيث نقية... كتعرفي شنو هي النقاااااااوة... هااااديك مراااااتي.. كنبغيييييها كما هي... وما سووووق حد فيا ولا فحيااااتي... معذباااااني ولا لا شغلي هاداك... وبحاااااالك ما يسواوش بزقة قدااااامها... ودابا اتقودي من هاااااد لمدينة ومن هاد المغرب وما نبغيييييكش تبقاي دوووري بيها... ما نبغيييكش تجي جيهتها ولا تقربي صوووبها... نهار انلقاك كدوري بيها انصفييييهالك والحبس نضربو على موووسخة بحالك... \n\nجوليان :(كتبكي بحرقة) حتا لهاااااد درجة كتبغيها... علااااااش كتبغيها... شنوووو فيييييها... انههههئ اههئ شنووووو لي عندها ما عندييييييش... هي ما كتبغيييييكش.. انا كنبغيييييك... \n\nبراء :(هز صبعو قدامها كتحذير مخرج عينيه لي ايطرطقو فيها) هضرتي وسااليتها... نهار نلقاك معاها اندمممممممك.. واتشوفي وجهي لاخور... \n\nداز فيها باغي يخرج وهي كتحاول تشدو وهو دفعها عليه وتم خارج بحااالو ما حاملش يزيد دقيقة فهاد الدار... خرج كلو عرقان وكيسوط وتعصب كثثثثثثر من لي كان معصصصب وما كيشوفش قدامو... حاس براسو دابا باغي يطرطق... خرج وما ردلهاش البال هي لي تخبعات عليه باش ما يشوفهاش وما ردش البال حتا لسيارتها بقوة ما معصب...كتبكي فصمت... ما تحتاجش دير مجهود باش ينزلو دموعها... كتبكي على كلشي.. على زهرها.. على ماضيها.. على صدمتها فانسانة حسباتها صديقة وثاقت فيها... على امتنانها ليه هو لي مزال كيدافع عليها وما راضيش يخونها رغم كلشي.. وعلى تشبثو بيها حتا لهاد الدرجة... على ضعفها هي لي ما عطاتو حتا الربع فحبو ولا تضحياتو معاها... على كلشي... كلشي مجموع فقلبها ومخليها باغة تغوت وتزيد تغوت حتا يتقطع صوتها... وبخطى بطيئة خرجات من مكانها.. وتوجهات لجيهتها هي لي كانت طايحة فالارض كتبكي وصدرها خارج. وحالتها حالة... وقفات عليها من بعيد كتشوف فيها ودموعها ملاقيين عند ذقنها... سمعات جوليان صوت الخلفات وهزات راسها بلهفة..\n\nجوليان :رجعتي.. \n\nحدها شافتها قدامها وهي تفاجئ وسكتات قاطعة الحس... ولكن دغيا مشات صدمتها وقلباتها ضحك... كضحك وتمووووت بالضحك... وتالا واقفة كتشوف فيها وساكتة... \n\nجوليان :هههههههههههههه شوفو شكوووون جا... مرحبااااااا مرحباااااااا... ههههههه.. (ناضت وقفات كتقاد شعرها) شنو تشربي ههههه\n\nتالاسين :(بصوت راجف) علاش... \n\nجوليان :اوووووه هههه هي حضرتي على لفيلم كامل هههه كيف جاك... عجبك هههه\n\nتالاسين :(غوتات بحرقة) قلتلك علاااااااش علاااااااش شني عملتلك فاااااش ضريتك اههئ انههههئ علاااااش.. اههئ اههئ \n\nجمعات ضحكتها... وشافت فيها بكره باااين من عينيها الحومر وقربات حتا وصلات حداها هزات صبعها وحطاتو على صدرها كتنعت فيها... \n\nجوليان :حيث نتي ما تستاااهليييييييييهش... هو يستاهل وحدة حسن... وحدة تفرحوووو.. وحدة تعطيه لي ما عطييييتيهش... وحدة تعيشو فالنعيم ماشي فالجحيم لي معيشاه فيه... \n\nشافت فيها مطولا... سكتاتها... ما قدراش تكذبها... كلامها كلو صحيح.. شنو عطاتو... ما عطاتو والو... بلعكس خدات منو كلشي... سكتات ما لاقية.باش تنطق واكتفات بنظراتها لي عامرين خيبة أمل... \n\nجوليان :(ضحكات) هههه شفتي... حتا نتي عارفة بلي كلامي صحيح... عارفاه يستحق انسانة حسن منك... نتي ضعيفة.. سمعتيني... ضعييييفة.. والحب ما تخلقش للناس الضعاف بحالك... الحب خاصو مرا قوية بحااااالي... وفاش كنقول مرا كنعني مرا كاااااملة... قادرة تعطي للراجل لي كتبغي كلشي... \n\nتالاسين :(جمعات قوتها ونطقات بصرامة) هو كيبغيني...\n\nجوليان : كيبغيك فهمناها.. ولكن شحال قدو يبغيك... شحاااال قدو يصبر ليك ولتمرضين ديالك... كما كان كيبقى راااااجل... عندو شهوة... عندو غريزة... وباغي مراااااا حداه تعطيه لي باااغي... وديك لمرا ماشي نتي... وعمرك ما تقدري تكوني نتي... حيث نتي ناااااقصة فهمتيها... نتي ماااااشي مرااااا..\n\nتالاسين :(دفعاتها بغضب كتغوت وتبكي) مرااااا بزز منك اههئ اههئ... \n\nجوليان :(ضحكات باستهزاء) نننن... صعيييييبة عليك اصلا... عرفتي شنو هي تكوني مراااااا.. هي تقدري تعيشي مع لي كتبغيه بكااااع احاسيسك... تحسسيه برجووولتو وهو معاك... يحس براسو طاااااااير وهو معاك... يشرك معاك حياتو وفراشو..سمعتيها... فراااااااااشوووو.. اكديلي عليها... \n\nتالاسين : انا ثقت فيك اههئ اههئ ثقت فيييييك ودرتك صاااااحبتي... خويت عليك قلبي وشكيتلك انههئ اههئ ونتي غدرتيني اههئ اههئ... \n\nجوليان : حتا انا وقفت معاك.. سمعتلك ونصحتك.. واخة كنت مأكدة ما اديريش بنصيحتي هههه... وهانتي حيث حنا صحابات اندير معاك واحد لبلان واااااعر.. انخدمك خدمة العمر...ياك كتبغيه وكيبغيك... ايوا خليك معاه... ما طلقيش منو.. عيشي معاه حياتو.. وانا خليني نعيش معاه ففراشو... شنو بانلك كنضن صفقة زوينة... كلشي ايخرج مرتاح منها.. نتي ما اضطريش ديري شي حاجة ما باغاهاش.. وهو ايقدر ياخد لي بغى معايا.. وانا اناخد لي بغيت منو... وهاكة كلنا انكونو مرتاحين.. شنو بانلك.. بلان زوين ياك... نتي حياتو وانا فراشو.. \n\nشافت فيها مطولا بغضب.. باشمئزاز.. باستحقار... وبخيبة أمل... طلعاتها وهبطاتها ومسحات دموعها بكف يديها بقوة وتقابلات مع وجهها وجمعات بزقة ففمها مزيااااان وتفلاتها على وجهها خلاتها مغمضة عينيها ومزيرة على فمها بغضب... وهزات يديها كتمسح وجهها مكررررهة.. \n\nتالاسين : هذا ما تسواي.. الا كنت انا ما منستاهلوش حيث ما قاداش نشركو ففراشو... فنتي ما تستاهلي لا حياتو لا فراشو... حيث هو ما يستاهلش يشركهم مع وحدة موووووسخة بحااالك... ما يرضااااش حتا يشوف فيك عسى يحط يدو عليك.. وهانتي شفتي بعينيك عاد دابا... وسمعتي بوذنيك... \n\nجوليان :(زفرات بغضب وتقابلات معاها بتحدي) ما تيقيش فلي سمعتيه بزاااااف.. حيث بناااادم كيتبدل... وأكبر دليل هو براء قبل مع براء ديال دابا... ونتي عااااارفة مزيان بلي ماشي هو نفس الشخص وبلي صبرو بداااا يتقادا.. وبشوية بشوية ايتسالا صبرو وديك الساعة ايلقااااني انا حداااااه.. حيث كيبقى راااااااجل.. عندو الجنس من المقدسات... بحالو بحال الماكلة والهواء.. ما يقدرش بلا بيهم... وايدووووور يدوووور وغادي يجي ليااااا.. وديك الساعة اندمك على هاد البزقة... \n\nتالاسين :(بغضب) ما تحلمييييييش... واخة نعرف نقتلك وما نخليهش ليك سمعتيني... \n\nجوليان :(ضحكات) هههه شفتي... تقتليني وما تعطيهش حقو ههههه.. دوزي عمرك فالحبس وما ديريهااااااش.. (جمعات الضحكة وشافت فيها بشر) كنكررررررهك... وحتا هو غااااد ييكرررررهك... ما انخليهش يبغيييييك.. هو غادي يبغيني اناااااااا وبووووحدي... \n\nتالاسين :(طلعاتها وهبطاتها عاضة على فمها بغضب) الا نتي كتكرهيني انا راه ندددددمت على النهار لي عرفتك فييييييه... بلحق كنواااااعدك... بلي براء عمممرو يكون ليك... \n\nجوليان :سيري تعلمي تكون مرااااا وعاد اجي هضري على راااااجل بحااالو... \n\nرجعات لور ما حاملاهاش.. وما حاملاش تزيد معاها كلمة وحدة... كتشوف فيها بحال شي طارو دالزبل خاااااانز وعاطي ريحتو كتبعدي عليه ما حاملاش حتا دوزي من حداه.. حركات راسها يمين شمال متأسفة على حالتها ومشمئزة منها.. ولوخرا ما حاملاهاش... هزات عينيها شافت فيها وقلبات الدورة خارجة بحالها مخلياها هي منهااارة موراها كتهرس وتغوت وصوتها مسموووع حتا لبرا... خرجات كتجري عاضة على يديها باش ما تبكيش... وكلامها وهضرتها وهضرتو كيتعاودو فبالها حرف بحرف... كلمة بكلمة... ركبات فسيارتها مكسيرية وغادة وكتشهق وتبكي منهااارة دبصح... كانت كتمثل القوة قداااامها وهي عااااارفة بلي كل حرف قالتولها صحيح... ما زادت عليها والو... ضربات فالفولون وعاودات وزاااادت ضربات وكتغوت ساااااخطة وما حاملاش راسها...\n\nتالاسين :علااااش علاااش علااااااش اههئ اههئ \n\nعينيها نازلة عليهم ضبابة بالدموع وكل مرة تعصرهم باش توضاحلها الشوفة ويرجعو يعمرو... بغات طرطق... حسات بالخنقة... لبكى ما بقاش نافعها... وعطاتها للغوات... كتغوت وتعااااود بصوت قويييييي حتا تجرح حلقها... كتغوت وتبكي وغادة فالطريق حتا وقفات فراس الجبل... فنفس مكانهم لي كانو. جاو ليه... ما حساتش حتا لقات راسها فيه... خرجات ومع حطات رجليها على الارض طاحت على ركابيها ما قاداش توقف عليهم... كان المكان خااوي.. والناس قلال.. خصوصا ان الجو بااارد والريح كيسوط باينة تابعاه الشتااااااااا... جلسات على ركابيها وشهقات بقوة كأنها عااااااد خدات نفس... استنشقات الريح بحال الا الهواء كان محبوس عليها... ورجعات كتبكي وعينيها فالارض وهزاتو فجأة فالسماء كتغوت... \n\nتالاسين :عيييييييت اربييييييي عيييييييت اههئ اههئ اهنهههئ جهدي تحدددددد وصبري تسالااااا اههئ انهههئ ما بقيتشي قااااادرة ياااااا ربي اههئ اههئ... ياااااااااا ربي عييييييت\n\nبكاااات وبردااااات... فشات قلبها مزيااااان بلغواااات... لقات راحتها ما كاين حد.. وحتا واذا كان راه بعيييييييد.. بدات السماء تقطر عليها شوية بشوية حتا عطا ربي خيرو... جهاااادت الشتاء والناس عاااد بداو يهربو ويتخبعو فديورهم.. وهي جالسة تحت منها تشكي للي خلقها وهو لي عالم بحالها... تخالطو الدموع فوجهها مع الماء ديال الشتاء.. ورجعات كلها كتزرزر عصريها تعصر... ولكن هي عاااااد ما ارتاحت.. وحاسة بديك الشتاء كدخل وتغسل قلبها وذااااتها وتريحها... حاسة بالسماء كتبكي معاها وتواسيها... وحاسة بالبرد لي كيسوط فجنابها كيعنقها ويقولها هانا هنا... هزات وجهها للسماء مغمضة عينيها مخلية الشتاء تغسل وجهها مزيان... تنهدات بحرقة تنهيدة طويلة.. وناضت هزات راسها وركبات فسيارتها لي كانت مزالة فاتحة بابها... وديمارات الاوطو ورجعات للدار فصمت... ما بقات نزلات من عينيها حتا دمعة.. خرجات من سانسور كتافها طايحين... حوايجها لاصقين عليها.. شعرها كلو لصق على راسها بقوة ما ساردة وفين ما خلفات كتقطر الماء موراها... وجهها بقوة ما كان احمر بلبكى رجع زرق بالبرد.. وشفايفها كيرجفو وسنانها كيتقرقبو... خرجات السوارت من جيبها وبزز باش قدرات تحكم فيهم وتفتح الباب.. ودخلات كتجر فرجليها بتعب.. ونيشان توجهات لفراشها وترمات وسطو مكمشة تحت للغطاء بلا حتا ما تبدل حوايجها جهدها تسالا صافي.. حاسة براسها عياااااااات.. وقلبها تقهر.. باغة غير تغمض وتنعس وترتاااااح.. وتهرب من كلشي داير بيها... \n\nمع لفجر.. كلشي فدارو مكمش فغطاه.. هو كان مزال كيدور بسيارتو من بعد ما رجع فين خلاها.. حتا عيا وحريق راسو فرعو لي غير ما زاد عليه شرب كينااااات هما وما هدنو عليه والو.. حاس بيه ايطرطق بقوة التخمام... تقهر حتا هو وعيااااا وجهدو تسالا... ما كرهش ينعس يفيق يلقى راسو كيحلم...ولكن فكل مرة كيفتح عينيه كيتأكد بلي ما كيحلمش.. وبلي راه كلشي وقع ومزال كيوقع بصح... دخل للدار بتنهيدة طويلة.. ترمى على الفوطوي بصباطو وترخاااااا مغمض عينيه.. حاس بعضامو كلهم مدكدكين.. وما حسش حتا تعسلو عينيه بالنعاس ومشااااااا... \n\nضرباتو الفيقة على صوت لقطوط لي كيلعبو عند راسو وقوص حجبانو بتضايق.. فتح نص عين شاف فجنابو وهز يدو شاف فساعتو لقاها 12:30..تنهد ورجع حط يدو على جبهتو وتنهد... بقى شحال وهو على نفس الوضع وفتح عينيه كيشوف فالسقف عاد ناض تجلس عليه كيتكسل ويطرطق فعنقو لي تعوج ليه بالنعسة لمعذبة... شاف فلقطوط لي منوضينها بيناتهم وناض كيتعكز ويتفوه جابلهم ماكلتهم وخلاهم.. أما امينو فمن نهار داه للطبيب مزال ما جابو حيث كبر سنو خلا فترة شفائو تطوال... \n\nدخل لبيتو ووقف كيشوف فيها مطلع حاجبو.. مزال ناعسة مكمشة فبلاصتها.. ما بقاش كيستغرب.. قلب وجهو ودار دخل للحمام دوش حالتو وخرج لابس عليه بينوار... تقدم عاقد حجبانو كيشوف جيهتها هي لي وجهها ما كيبانش من تحت الغطاء... عطاها بظهرو كيجبد حوايجو من لبلاكار ولكن فجأة استوقفو صوت أنين ضعيف.. عقد حجبانو كثر ما هما معقودين ودار شاف جيهتها كيتأكد واش الصوت جاي من عندها... وفعلا ما خابش ضنو... قرب عندها وعرا عليها لغطاء وهو يبلق عينيه... كانت كلها ساااااردة.. ووجهها كيقطر بلعرق... غير عراها وهي تكمش فراسها وسنانها كيتقرقبو وفتحات نص عينيها فيه ونطقات بصوت خافت.. \n\nتالاسين :غغ.. غطيني.. \n\nهبط على ركابيه قبالتها كيقلب جبهتها وذاتها لقاها سخونة كتشوي... وحوايجها ولفراش لي ناعسة عليه فازكين.. وشاف فيها مخلوع وما فاهم والو... \n\nبراء :كيفاش وقعلك... مال حوايجك فازكين.. \n\nتالاسين :غغطيني.. \n\nبراء :شغادي نغطي فيك ونتي كتشوطي.. \n\nما رجعاتش جاوبتو.. حدها زادت تكمشات فراسها.. ما طولش الشوفة فيها وهزها بالزربة بين يديه وهو مستغرب كيفاش وصلات لهاد الحالة ومن فوقاش وهي هاكة.. دخلها للحمام وهي دااايخة بزز باش كتحرك وراسها ثقيل عليها.. جلسها على حرف البانيو وعاونها قلعات حوايجها الفوقانيين باستسلام ليه.. وخلاها بشورط وديباردو وهزها خشاها فالبانيو وشد الرشاشة فيدو.. قاد الماء دافي ووجهو جيهتها حتا قفزات شوية ورجعات تكالمات فلبلاصة... مرر الماء على ذاتها كاااملة.. هابط من راسها حتا وصل لرجليها لي تمحى منهم لوشام من بعد ما خدالها موعد من عند اخصائي فيهم وقدر يزولولها هذا شهر... حتا فزكلها ذاتها كاملة وحس بيها ترخات ومستوى الماء غادي وطالع حتا وصل لكتافها وغطاهم.. سد الماء وقرب جيهتها شد وجهها بين يديه حتا فتحات عينيها فيه كتشوفو من تحت رموشها... \n\nبراء : خليك هاكة شوية... وكابري وزولي حوايجك لي باقيين ولبسي بينوارك وخرجي صافي.. \n\nتالاسين :(حركات راسها ببطء) \n\nبراء :(بقلق) تقدري؟؟؟\n\nتالاسين :امممم.. \n\nشاف فيها مطولا وتنهد..مسح على راسها وباس جبينها وناض وقف خارج وهو بالو كلو معاها كل شوية يدور يشوف فيها... مخليها هي مرخية وسط داك الماء لي صحصحها وفنفس الوقت استحلاااااات الجلسة فيه وما كرهاتش تجبد عليها بشي نعسة تما... عطسات بحدة الشيء لي فيقها من ديك الغمضة لي كانت عوالة تجبد عليها.. وزادت عطسة أخرى.. وحلات عينيها بزز كتشوف فجنابها وتفطن براسها... وبصعوبة و إرهاق قدرات انها تزول حوايجها لي بقاو ودوزات يديها على مكان الجرح لي ما بقاش ضاهر.. ورجعات راسها لور وتنهدات بحرقة وتعب.. وهي كتستذكر بلي قبل ب شهر ومن بعد الواقعة لي وقعاتلهم فديك الليلة.. قدر براء أنه ياخدلها موعد مع أطباء تجميل واختصاصين بدون علم العائلة لي وهمهم بلي ايغيبو فتسافيرة هو وياها.. وقامت بالعملية فظرف قصير وتمحى معاها الجرح لي كانت مخلياه هاد السنين كلها باش فوق ما تشوفو تدعي فالشيخ عمرو يهنى ولا يهدالو بال.. كانت مخلياهم يفكروها فيه فكل مرة باش ما تنساااهش من دعاويها حتا نهار تموت... ولكن قررات أنها تمحيه.. ولكن واخة محاتو من جسمها ما قدراتش تمحيه من عقلها.. دوزو 6 شهور فالمحنة ومزالين فيها.. 3 شهور اللولة كانو ديما مدابزين وحالتهم غادة فالحضيض ورجعات لعند طبيبها لي بدات عندو هادي 3 أشهر ودارت عملية التجميل للحمها والحد الآن مزالة كتعاني... \n\nناضت كتعكز.. لبسات بينوارها ولوات شعرها ففوطة وخرجات كتجر فرجليها.. لقاتو جبدلها حوايجها لي اتلبسهم.. جلسات شوية كترتاح شادة فراسها.. وهي حاسة بلي داك الحمام نفعها وفيقها على الأقل ولكن مزالة فيها التبوريشة واخة كتحس بذاتها طايبة.. هزات حوابجها كتلبس وترتاح وهي كتسمع صوتو كيقرقب فالكوزينة.. لبسات بيجامتها دلقطن خفيفة وخلات شعرها ملوي فديك فالفوطة وحطات راسها تنعس.. كان مبدل حتا لفراش.. تكمشات على وضع جنين كتشوف قدامها وغمضات عينيها... \n\nبعد دقائق كان داخل كيحنحن بصوتو.. وقف فباب البيت شافها فبلاصتها مكمشة.. وقرب جيهتها فيدو صينية فيها زلافة ديال لاسوب سخونة... جلس على حرف الناموسية حداها وحط الصينية من يدو.. ونطق وهو كيبعد الغطاء عليها.. \n\nبراء :ما تغميش راسك.. ومن الاحسن ما تغطايش\n\nتالاسين :(بصوت مرهق) بلحق البرد.. \n\nبراء :صبري دابا وهو فاتك الحال.. ارتاحيتي شوية\n\nتالاسين :(حركات راسها) اممم شوية.. \n\nبراء :مزيان يله تجلسي باش تاكلي وتشربي الدواء.. \n\nغمضات عينيها وتنهدات بعياء.. وعاونها حتا جلسات وقادلها لخدادي مور ظهرها وحط الصينية على رجليه لي ثانيها قادمها ولوخرا طالقها فالارض.. وبدا كيهز بالمغرفة ويوكلها فصمت.. عاقد حجبانو بتركيز وكيشربها ويمسحلها فمها اذا قاستو وسااااكت وما كيحطش عينو فعينيها.. كانت كتشوف فيه حتا هي وساكتة.. عارفاه مزال معصب ومعصب بزاف.. كتسناه يشوف فعينيها وعارفاه هااااز فخاطرو منها بزاف.. غير من شوفتو تقدر تعرفو.. كانت كتشرب فديك لاسوب وعينيها عليه لي غير غاديين وكيتغرغرو بالدموع.. دققات فجبهتو لي لاصقة عليها فاصمة.. ويديه لي كيشربها بيها صباعها كلهم مجروحين... كتفكر ليلتهم البارح وكيفاش خرج من الدار.. كيفاش بكى.. كيفاش غوت... عرفات راسها وصلاتها بيه للحد.. وحتا هي ماشي قل منو.. حتا هي عيات وتسالا جهدها.. زيرات قبضتها بعصبية على لفراش وهي كتفكر جوليان.. وحبسات دموعها بزز ما ينزلوش قدامو وهي كتفكر هضرتها.. وكتفكر كلامو.. تفكرات وتفكرات وغرقااااات فأفكارها وهو قدامها عاقد حجبانو فصمت وكيوكلها... شنو ذنبو.. شنو دار باش يستاهل هاد العذاب معاها.. والو.. بالعكس هو ما يستحقوش.. تفكرات كلام جوليان لي كانت موافقاها عليه... هو يستاهل وحدة تعيشو فالنعيم.. وحدة تفرحو.. وحدة تخليه طاااير معاها.. ولكن واش تقدر تخايل بلي هاد الوحدة تكون شي وحدة من غيرها... واش تقدر تخايل بلي تقدر تكون جوليان مثلا... هنا تشنجو يديها وغير الفكرة خلات قلبها كيضرب فالتسعين... مستحييييييل.. ما تقدرش عليها.. ما تقدرش تخايلها.. ما تقدرش تخايلو مع وحدة من غيرها.. فكرة أنه يكون ففراش واحد مع مرا من غيرها رجعات اسوء كوابيسها.. يمكن أسوء من كوابيسها مع الشيخ..\n\nفاقت من دوامة تفكيرها فاش نطق وشافت فيه بانتباه.. لاحظات يديه لي ممدودة ليها وفيها حبة كينة وكاس دالماء فاليد لوخرا.. ونظرتو الحادة وحاجبو لي مطلعو.. \n\nبراء :شربي هادي\n\nخداتها منو شرباتها وعطاتو الكاس.. حطو فالصينية لي كانت فوق لكوافوز ولي ما رداتلوش البال فوقاش حطها.. ودار شاف فيها ونطق بنبرة باردة ولكن واخة هاكاك ما مخبياش اهتمامو وخوفو عليها.. \n\nبراء :نعسي وارتاحي دابا.. اتفيقي اتحسي براسك حسن.. \n\nما تسناهاش تهضر وتم نايض.. وهي تسبقو وشدات يدو بسرعة... دار شاف فيديها لي شادة يدو.. وهز راسو فيها مقوص حجبانو... \n\nتالاسين :(بتردد) خليك.. \n\nشاف فيها مطولا.. بنظرة غريبة.. فيها خليط من المشاعر المتضاربة والرسائل لي ما قادراش تخرج من الفم.. شاف قدامو كيتنهد ورجع شاف فيها.. \n\nبراء :نعسي نتي وارتاحي.. \n\nبغى يفك يدو منها وهي تزير عليها بكاع داك الجهد لي مزال فيها..ونطقات بنبرة حزينة وهو كيشوف دمعتها لي عند طرف عينيها.. \n\nتالاسين :خليك معايا.. (سكتات وكملات) عافاك\n\nشاف فيها هاد المرة.. وطوووول كثر فالشوفة.. حس بالضعف من نظرتها وطلبها لي ما قادرش يردو خاصة فحالتها.. استسلم لضعفو ورغبتو واشتياقو لي واخة كلشي ما قادرش ينكرو.. وجلس بجنبها.. لكن هي سرعان ما كحزات لوسط الناموسية دارتلو بلاصة حداها.. مخلياه مستغرب منها... هي لي عاد البارح كتقول بلي باغة طلق.. ومزال كلامها وهي كتوصفو براجل همو غير لفراش كيتعاود فوذنيه... قلب وجهو شحاااال.. كأنه فصراع مع ذاتو.. وعاد رجع شاف فيها هي لي ما طلقاتش يدو.. وما بعداتش عينيها عليه بنظرة متوسلة.. وفعلا خضع لرغبتها وتجبد حداها على ظهرو وحط يدو تحت راسو كيشوف فالسقف... وهي ناعسة حداه على جنبها وكتشووف فيه.. ما شافش فيها بتاتا.. نزلات دمعتها لي كانت حابساها حتا وقفات عند راس نيفها وقطرات على مخذتها.. تسناتو يدور يشوف فيها ينطق بكلمة ولكن عاارفة بلي كتسنى على لخوا.. وفجأة هزات راسها بااثقاااالة وحطاتو على صدرو وعنقاتو من خصرو وتنهدات.. مخلياه هو فااتح عينيه مستغرب من حركتها ويديه مزالين تحت راسو..\n\nتالاسين :(بصوت خافت بالمرض ودموعها كيقطرو فصمت) سمحلي.. ضريتك بزاااااف.. كنت باغياك تبعد مني.. كنت باغياك تسمح فيا حيث انا ما انقدرشي نسمح فيك.. عارفة راسي جرحتك بكلامي.. وثيقني.. ما قصدت حتا حرف منو.. كنت ناوية نخليك تقصح باش تنفرني.. ساعة انا غييير ما زدت ضريتك وضريت راسي.. والمشكيلة أنك ما بعدتي مني ما نفرتيني... ديما كنلقاك حدايا.. ديما مادلي يديك...\n\nسكتات كتسنى تسمع منو شي رد.. ولكن هو كان ساكت كيسمعلها ومخليها تهضر.. وفاش ما نطقش كملات هضرتها...\n\nتالاسين :نتينا تستاهل وحدة تفرحك.. وحدة تخلي ضحكتك ديما مرسومة على وجهك.. وحدة تفاجي عليك همك ماشي تزيدك.. (شهقات فبكاها) هاكة كنت كنفكر.. كنت كنقول لي ما جبروشي معايا يقدر يجبرو مع وحدة ياااااخرا.. حسن مني... ولكن البارح عرفت بلي ما نقدرشي اههئ اههئ.. ما نقدرشي نشوفك مع غيري... الموت حسن وسهل.. سمحلي ابراء سمحلي.. اههئ هء اهء..\n\nزيرات عليه من كرشو ودفنات راسها كتبكي فصمت.. حسات بصدرو تهز ورجع هبط ووصلاتها نفسو السخونة مع التنهيدة لي تنهد.. تنهيدة دلغدايد نيت.. ونطق ببرود وعينيه مزالين كيشوفو فسقف.. \n\nبراء :وشنو تبدل من البارح لليوم.. شنو وقع باش عاد عرفتي هادشي... ياك عاد البارح ونتي كطلبي الطلاق.. وكتقولي بلي ما تكمليش حياتك مع راجل هامو غير لفراش... \n\nتالاسين :(بانفعال) لا لا اههئ اههئ عافاك نسى ديك الهضرة.. والله ما قصدتها اههئ انههههئ والله حتا قلتها وقصحاتني كثر منك.. كنت حاطة فبالي بلي صافي خاصنا نطلقو وعارفاك ما اتبغيشي.. عليها قلت هايداك... (هزات عينيها مدمعين شافت فيه) سمحلي.. قلتها وندمت عليها مليون مرة اههئ اههئ... \n\nحدر عينيه شاف فيها حتا هو.. وطووووول شوفة فيها مركز عينو فعينيها لي كيقطرو على صدرو... شافتو ما نطقش وهي تزير يديها عليه ونطقات... \n\nتالاسين :سمحلي عافاك... عافاك ابراء عافاك اههئ اههئ... والله ما نقدر بلا بيك... \n\nسكتات شحال كتسناه ينطق وهو مزال ما بغى يرحمها بحرف واحد... غير كيشوف فيها ويديه تحت راسو طامر.. ما كرهاتش دخل لداك الراس عندو وتعرف فاش كيفكر دابا.. نظراتو الباردة خلاتها توسوس وتخاف... ياك ما ايديرها بصح ويبعد منها؟؟... زعما يديرها قد فمها ويطلقها... اولا ياك. ما يكون تنادم معاه الحال على قبل جوليان وباغي يكون معاها... شلااااااا افكار طاحو فبالها وكل فكرة كفس من ختها وفكل فكرة كتحس بقلبها تهز من بلاصتو باغي يسكت... خافت وخاااافت بزااااف... غير منظر جوليان وهي معرية صدرها قدامو وكترمى بين يديه شعل فيها العااااافية لي ما تطفااااش.. عسااااا اذا حتا مشى وتفرق معاها ومشى عند شي وحدة أخرى اتحماق بصح ديك الساعة... وفهاد اللحظة وبدون تردد منها طلعات راسها وهو متبعها بعينيه فصمت.. حتا حطات شفايفها لي كيترعدو على خدو وباستو بحنية مغمضة عينيها ودموعها كيقطرو على لحيتو... عقد حجبانو متفاجئ منها وشاف فيها وهي كتهز راسها حتا تقابلو عينيها مع عينيه... وبصوت خافت ما يقدر يسمعو غير هو لي ما بينو وبينها غير سنتيمترات ضئيلة... نطقات بنبرة مرعدة بلبكى... \n\nتالاسين :كنبغيك... \n\nطلع حجبانو بزوج حتا تكمشات جبهتو.. كرد فعل على لي سمع... هي لي نطقات بهاد الكلمة زوج مرات... أول مرة جات عندو فيها وثاني مرة كانت بالسوسية... يعني طوووول فترة علاقتهم سامعها منها مرة وحدة بالدارجة... الشيء لي خلاه يتفاجئ... ويتوسوس... ما عرفش شنو تبدل فيها من البارح لليوم... وعاد البوسة لي باستو.. واخة غير بوسة خد ولكن هي راها عمرها زعمات وباستو.. يعني حتا ديك البوسة دالحنك وكتجيه فشكل منها.. خاصة من بعد كاااااع هاد المدة ديال شدلي نقطع ليك لي كانت معيشاه فيها... \n\nزول يديه من تحت راسو.. وتجلس عليه مقاد وتقابل معاها بجدية وهي مزالة شادة فكبوطو القطني لي لابس من جيهة كرشو.. \n\nبراء :(عاقد حجبانو) شنو وقعلك؟؟\n\nتالاسين :(باستغراب) كيفاش؟؟\n\nبراء :مسحي دموعك بعدا وسكتي من لبكى باش نعرفو نهضرو.. (شاف فيها مزالة كدمع) الله يخليك بركة.. والله ما بقيت قادر نستحمل لبكى... \n\nشافت فيه كترمش ومزيرة على شفايفها باش تحبس البكية.. وهي مستغربة من كلامو او بالأحرى متفاجئة.. حتا لهاد الدرجة قهراتو ببكاها... ما بقاش فيها الحال من هضرتو.. ولكن كرهات راسها فهاد اللحظة.. ومسحات وجهها بقوة واخة البكية واقفالها عند حلقها حبساتها...\n\nبراء :مزيان.. دابا هضري.. شنو وقعلك\n\nتالاسين :كيفاش شنو وقعلي ابراء.. \n\nبراء :اه.. شنو وقعلك.. شنو تبدل.. تالا دلبارح ماشي هي ديال اليوم.. واش غير حيث عاونتك ونتي مريضة؟؟؟\n\nتالاسين:(حنات راسها كتشوف فيديه لي مربعهم وسكتات) \n\nبراء : هضري ما تسكتيش.. \n\nتالاسين :(هزات راسها فيه) ماشي على هادشي... \n\nبراء :وعلاش؟؟؟ حيث شفتيني كنبكي؟؟؟\n\nشافت فيه بدهشة ودغيا حدرات عينيها... ما قدراش تسمح لراسها على ديك الحالة لي وصلاتو ليها.. وفكل مرة كتفكرها كتشوى مليون مرة... \n\nتالاسين :انا غير فكرت... البارح حسيت بعقلي فاق... كنت محتاجة شي حد يطرشني ويوكضني... والبارح خديت ديك الطرشة.. (تغرغرو عينيها وحبساتهم ما بغاتش تهبطهم قدامو)... البارح سمعت كلام لي خلاني نشوف راسي فلمراية.. شفت كيفاش ضيعت راسي وضيعتك... شفت شحال انا وحدة ضعييييفة.. شفت كيفاش مخلية راسي ضحكة للناس...\n\nهزات عينيها لي كانت مهبطاهم وشافت فيه بصوت راجف بقوة ما حاصرة بكيتها وهو مربع يدو وعاقد حجبانو كيشوف فيها بتركيييييييز.... \n\nتالاسين :وعرفت مزيااااان شني هو إحساس نشوفك بين يدين واحدة من غيري... وشني هو إحساس أنني نقلب عليك وما نجبركشي... ندور بجنابي وما نشوفكشي... خديت طرشة فيقاتني وخلاتني نفتح عيني ونشوف راسي بلي حاطة رجلي فالحافة... (عيات حابساهم ونزلو كيتسرسبو وشهقات بلا خاطرها)... عيييييت ابراء.. وعااارفاك عييييييتي كثر مني... انا ما بقيتشي باغة ندفن راسي... انا باغة نعيييييش.. \n\nشاف فيها مطولا فصمت... دقق فعينيها مزياااان.. عمرو شافها كتهضر بهاد الطريقة... عمرو ما لمس أمل فهضرتها بلي جاي بحال لي حسو دابا... وهو لي كان فاااقد فيها الأمل فمررررة اليوم نطقات بلي باغي يسمعو من شحاااال هادي... ما عرفش شنو لي أثر عليها حتا لهاد الدرجة... واش سخانة لي طلعاتلها بزاااف حتا لعباتلها على عقلها ولا شنو وقعلها... ما فهم والو... ولكن ما قدرش يكبح إحساسو بالفرحة... سواء كانت السخانة او غيرها فهذا هو لكلام لي باغي يسمعو... تبسم ابتسامة خفيفة خلاتها ترتاح نسبيا.. وحط وجهها بين يديه ومسح خدودها بأصابع الإبهام... \n\nبراء :اتعيشي... انعيشو بزوج.. وانعيشو حياة زويييينة... ولكن باش نعيشوها خاصك تعاونيني... \n\nبلهفة... وحماس.. وأمل.. وتشبث بالحياة.. حطات يديها حتا هي على وجهو وشداتو بين يديها الشيء لي زاد شوكاه فيها... وقطعات هضرتو... \n\nتالاسين :انعاونك.. انعاونك... تيقني هاد المرة غير لي فاتو... هاد المرة انعاونك اههئ اههئ... غير ما تخلينيشي... \n\nبراء :(شاف فيها مقوص حجبانو) شكون قالك انا انخليك... شنو وقع البارح بالضبط اتالاسين... شنو شفتي.. شمن هضرة سمعتي... \n\nشاف فيها كيتسناها تجاوبو ووجهها بين يديه.. وهي سااااكتة ودموعها هابطين مع كل كلمة كتفكرها من البارح.. وكل لقطة.. تنهدات وخدات نفس عميق وتبسمات ابتسامة مكسورة.. ديك الابتسامة كانت تعبير عن فرحتها وهي كتستذكر كلامو عليها قدام جوليان.. ويمكن يكون كلامو دار فيها النفس كثر من كلام جوليان بحد ذاتها.. وخلاها تحاول تحدى راسها باش تثبتلو بلي بصح هي احسن منها ومن غيرها... \n\nتالاسين :أنا شفتك البارح عند جوليان.. \n\nفتح عينيه على وسعهم فيها... وشاف فعينيها وفابتسامتها... فهمها دابا علاش كتقولو ما تخلينيش.. وفهم اغلب كلامها منين جا وشنو قصدات بيه وعلاش قالتو.. وبسرعة نطق كيبرر ليها... \n\nبراء :ما تفهميش غلط... مشيت لدارها بزز وغير حيث ما لقيت كي ندير بقيت.. وهي.. \n\nتالاسين :(حطات يديها على فمو) ششششش... ما تحتاجشي تشرحلي... عمري ما فهمتك مزيان كثر من البارح... وعمري ما حسيت بقيمتك بحال البارح... \n\nبراء :(عقد حجبانو متفاجئ من كمية الصدمات ديال اليوم) \n\nتالاسين : انا سمعت كلشي.. وشفت كلشي.. يعني ما عندك لاش تشرحلي.. عارفة بلي هي لي ترمات عليك.. (تبسمات بامتنان) ونتينا ما طاوعتيهاشي... وسمعتك ونتينا كدافع عليا.. \n\nبعدات يديها على فمو مخلياه هو مصدوم فيها.. وحطاتها على خدو كتداعب لحيتو..دورات وجهها سعلات بالشوية ورجعات شافت فيه... \n\nتالاسين : ثقتي فيا فالوقت لي ما ثقتشي فيه فراسي... بكلامك عليا حسستيني بقوتي لي ما كيناااااش (ضحكات بسخرية)... كون كان راجل اخر... كون سمح فيا شحاااال هادي ومشى يقلب على شي وحدة تهنيه... وكون كان شي راجل من غيرك... كون لبارح فاش ترمات عليه وحدة بحال جوليان ما يرداشي... ولكن نتينا غييييير.. ما عرفتشي اههئ اههئ... شحاال ما هضرت وشحال ما قلت ما نقدرشي نوصلك باش حسيت.. \n\nبراء :(مسح على وجهها) اي حاجة قلتها.. كاينة.. ما جبتهاش من عندي... ونقاوتك هي لي خلاتني نبغيك.. نتي فعيني احسن منها ومن غيرها.. وبلاصتك عمرها كانت ولا تكون لشي وحدة من غيرك... (حط جبهتو على جبهتها) انا عمري نسمح فيك... يكفي نتي ما ديريهاش... \n\nتالاسين :عمممممري باقي نعاود نذكر لفراق على فمي...كنعطيك عهد الله عمممممري نعاااااود... \n\nتنهد براحة.. وتبسم فوجهها ابتسامة خفيفة فرقات وجهو هادي مووووووودة... وداعب خدودها السخااان بيديه.. ومسح على شعرها..\n\nبراء :صافي دابا نساي.. من اليوم انبداو صفحة جديدة واخة\n\nتالاسين :(حركاتلو راسها بالإيجاب)\n\nبراء :يله دابا تكاي.. نعسي وارتاحي باش تصحي مزياااان ..\n\nتالاسين :بلحق تنعس حدايا..\n\nبراء :نعس حدا حبيبتي علاش لا..\n\nتبسمات فوجهو.. مسحات وجهها.. نعس هو اللول وفتحلها يديه.. حطات راسها عليه معنقاه من خصرو ودور يدو عليها حتا هو.. وبزوجهم تنهدو برااااحة وابتسامتهم مرسومة على خدهم... وبشوية بشوية ما حسو براسهم الا والنعاس خاطفهم بزوج.. فاش لقاو راحتهم.. وارتاح بالهم.. ونعسو متفائلين بلي جاي...\n\n🍃🍃🍃🍃\n\nفهاد الأثناء.. ومور ما تغذاو.. كانت بيسان مخشية فبيتها... من البارح وهي مشوشة على تالاسين... لي من بعد ما عيطاتلها البارح وهي راجعة للدار وطمناتها بلي لقاتو وهي مشوشة عليها... نبرة صوتها كانت وااااضحة بلي ماشي هي هاديك... تجلسات عليها كتخمم واش تمشي... وهي مزالة كتفكر صونا تيليفونها وهزاتو... تنهدات كتبسم وجاوبات...\n\nبيسان :شني بغيتي..\n\nسعد :شو على طريقة دالهضرة... هاكة لبنات كيهضرو مع خطيبهم..\n\nبيسان :وكيفاش كيهضرو...\n\nسعد :نسولوك نتي لي بنت...\n\nبيسان :لا نسقسيوك نتينا لي عارفهم كيفاش كيهضرو..\n\nسعد :ما تعطي لبنادم منين يشدك..\n\nبيسان :(ضحكات) هههه دابا لاش معيطلي.. شني باغي\n\nسعد : واش ضروري نكون باغي شي حاجة باش نعيطلك؟ ؟\n\nبيسان :(طلعات حاجبها) اممم.. بصح.. ماشي ضروري\n\nسعد :(حنحن وضحك) ايوا ما نشوفوكش..\n\nبيسان :هااااااا ما قالت الشوافة... ايوا غاااا نزا اسي سعد... ما كاين خروج..\n\nسعد :وعلاش؟؟\n\nبيسان :وا عاد البارح كنت معاك... بغيتيني نعيق بخيطي زيطي يعطبني الواليد..\n\nسعد :بففف فوقاش غادي يجي هاد شهر تسعود..\n\nبيسان :هههه بشوية عليه حتااااا يجي على خاطر خاطرو...\n\nسعد :ما فهمتش انا علاش ما بغيتيش نديرو العرس دغيا.. شحال قدي نتسنا.. \n\nبيسان :(كتلعب بشعرها) ايوا تسنى شني تابعك... شحااال تسنيت انا...\n\nسعد :شنو دابا؟؟ كتردي لي الصرف.. \n\nكملات هضرتها معاه.. كتشد فيه ويشد فيها ويضحكو.. حتا قطعات معاه وعلماتو بلي اتمشي تشوف ختها.. حطات تيلي وتوجهات لبلاكار تجبد حوايجها والضحكة مرسومة على وجهها وهي كتفكر حوارهم.. وسرحات بذكرياتها لاياااام مور العرس.. دخلات مع باب الكافي لي مواعدين فيه.. قشعاتو من الدخلة فاش شيرلها وتوجهات عندو مبسمة.. وهو غير قربات حداه وقف ومدلها يديه... \n\nبيسان :سلاااااام.. تعطلت عليك؟ \n\nمعاذ: لا فالوقت انا لي جيت بكري.. جلسي\n\nجلسات وحنحنات بصوتها سرحات حلقها.. زولات الكويرة دالجلد لي لابسة حيث فالكافي مخدمين الشوفاج وجاها الصهد مع الدخلة.. وتقابلات معاه هو لي حاضيها ومبسم.. \n\nمعاذ: كيف بقيتي.. \n\nبيسان :الحمدالله ونتينا مزيان.. كيف غادي مع الخدمة.. \n\nمعاذ:كنعديو.. الصراحة ما كنتش كنتوقع اتقبلي الدعوة ديالي.. \n\nبيسان :وعلاش؟؟؟\n\nمعاذ :(حك راسو) هههه ما عرفت.. يمكن حيث صاحب خوك.. \n\nبيسان :ومن بعد.. حنا دي زامي وعادي نتلاقاو شني فيها... \n\nمعاذ:بصح... (ربع يدو فوق الطبلة وشاف فيها) شنو تشربي... \n\nبيسان :كافي شوكولا..\n\nجالسين كيضحكو ويهضرو...خالقين جو بيناتهم.. كانو معارف وبغاو يرجعو أصدقاء بخطوة من معاذ لي ما كرهش يوصل معاها لما كثر.. ولكن ما بغااش يجيها بالزربة.. بغى يجيها دقة دقة.. خاصة أنها اخت صاحبو ما يقدرش يزعم عليها دغيا.. كيهضرو جماعين باحترام عادي.. وضحكهم بعقلوووووو.. خاصة هو لي ماشي من النوع لي دغيا كيضحك وهضرتو مرزنة.. هادشي لي علماتو خدمتو.. الثقااااالة...\n\nكانو هانيين.. حتا وقف عليهم ونطق السلام.. هزو راسهم فيه.. وهما يخرجو عينيها.. كان مبسم ابتسامة صفراء نييييت.. وعينو عليها هي لي ما عرفات باش تبلات.. عض على شفاهو كيسرط الفقصة ولعصب.. ونطق..\n\nسعد :صدفة زوينة هادي.. بيسان.. لباس؟؟؟\n\nبيسان :(وقفات كدور فعينيها وتمتم) شني ماجي كتعمل هنا عاود.. واش فين ما مشيت نجبرك..\n\nمعاذ:(مقوص حجبانو) واش كاين شي مشكيل... نتا سعد كنضن لا؟ \n\nسعد :(دار شاف فيه) اييييييييه.. هو.. \n\nمعاذ:(مد يدو) متشرفين.. انا معاذ\n\nشاف فيدو.. ورجع شاف فيها هي لي مفتوووونة بالزربة لي زربو عليها.. تبسم كيقليها وحك جبهتو ودار شاف فيه وحط يدو فيديه وزير عليها مزيااان... \n\nسعد :مشرفيييين بسي معاذ.. (دار شاف فبيسان لي واقفة على اعصابها) احححم.. تسمحلي.. اناخد منك بيسان واحد شوية... \n\nمعاذ:(طلع حاجبو) علاش؟؟\n\nبيسان : انا دفيتير دالسيونس اتاخدو وترجعو.. شكون قالك انا انمشي معاك اصلا... \n\nسعد :(شاف فيها مبسم وكيبرررد راسو ما يغلطش) انهضرو انا وياك بعقلنا ونرجعو.. \n\nقرب حدا وذنيها كينطق تحت سنانو وراسم ابتسامة كيخفي بها غضبو.. وهضر بصوت مهموس حدها تسمعو هي.. ومعاذ محقق فيهم مزياااان وكيلعب بلسانو وسط فمو ما عاجبو حال.. وفنفس الوقت ما باغيش ينوض الصداع... \n\nسعد :اتزيدي قدامي نهضر معاك.. ولا انديرلك شوهة من داكشي هنا... راني شاد راسي على هاد خينا بزز.. ونتي تعرفي دابا.. \n\nسرطات ريقها وشافت فمعاذ عاقد حجبانو.. ودغيا تبسمات كتبين بلي ما واقع والو.. ودارت شافت فيه مخرجة عينيها ومغددة عليه.. خدات نفس صبرات راسها بيه ودارت شافت فمعاذ.. \n\nبيسان :معاذ نخليك شوية ونرجع واخة.. \n\nمعاذ:(ما عاجبو حال) اممم.. راحتك\n\nدارت شافت فسعد.. طلعاتو وهبطاتو وزادت قدامو.. وهو قبل ما يتحرك شاف فمعاذ.. \n\nسعد :خويا معاذ.. بسلامة.. نتشاوفو (غمزو) \n\nمعاذ:(ابتسامة دبزز) ان شاء الله.. \n\nزاد لحقها وهي سابقاه بخطوة.. ونطقات تحت سنانها معصصصصبة وكارزة على يديها.. \n\nبيسان :كنكرررررررررهك.. \n\nسعد :(ضحك بالجنب وقرب حدا وذنيها) حتا انا هههه.. \n\nبيسان :بععععد عليا.. \n\nما جاوبهاش.. وشد دراعها وزيرها وجرها خارج بيها من المطعم... وهي كتنتر منو بشوية باش ما يعيق بيهم حد... \n\nبيسان :رخي يدي... فاين خارج بيا.. \n\nما جاوبهاش.. حدو فتح الاوطو من بعيد وهما يخرجو عينيها.. وبدات تنتر كثر باش يطلقها..هو غير ما زاد زير عليها كثر وفتح الباب ودخلها وسد عليها.. وخلاها كتغوت وتضرب فالزاجة.. ودار كيصفر ويدندن.. مع فتح جيهتو باش يركب كيبانلو معاذ لي خارج يلحقها منين شافو مركبها فالاوطو.. تبسم فوجهو بابتسامة عريييييييضة وغمزو.. وطلع وزدح الباب وخلالو لهواء يعنقو.. \n\nدارت كتشوف موراها فالمطعم مخرجة عينيها وهو كيبعد عليه.. ورجعات شافت جيهتو مخرجة عينيها.. وهزات يديها عطاتو خبطة لدراعو بزوج يدين... \n\nبيسان :وقف الزمممممر.. فاين غادي بيا... \n\nدار شاف فيها... ضحك وقلب وجهو كيصفر ويطبل بصباعو على لفولون.. مخليها تشوى وتقلى بوووحديتها... \n\nبيسان :وراه معاااااااك.. وقف هاد الزمر خليني ننزل... \n\nسعد :قلتلك خاصنا انهضرو بعدا.. \n\nبيسان :(كتشالي بيديها معصبة) فاااااش انهضرو فاااااش.. وزايدون هضر تمااااا فاين ماشي بيا دابا؟؟؟.. هذا راه كيتسمى اختطاااااف عرفتيها ولا لا... \n\nسعد :(شاف فيها كيمثل الصدمة) انا مزااااااوك ليك فلميمة واش اختطاف \n\nشاف فيها كترمش فيه ودار دغيا شاف قدامو فالطريق كيضحك عليها.. \n\nبيسان :اتوقف هاد لوطو داااااابا ولا انعمل صباعي فوذني ونجمع عليك عباد الله... \n\nسعد :(هز كتافو كيشوف قدامو) جمعيهم.. هانا نهبطلك الزاجة\n\nهبطلها الزاجة لي كانت طالعة.. وهو مزال راسم ابتسامتو الهادئة على وجهو.. شافت فيه مطولا... زيرااااات على يديها معصصصصبة وغوتات فنفسها كتمجنن من برودو لي عصبها... وهزات راسها فيه كتسوط... \n\nبيسان :واااااااااخة... ايوا سمع على وذنيك..(خرجات راسها من السرجم) واااااااااا عبااااااد الله.... واااااااا خاااااطفنييييييي... وا عتقووووووني اعبااااااد الله... \n\nضحك هو بصوت مسمووووع وصلها هي لي مخرجة راسها والريح كيدي ويجيب فشعرها وكتغوت والناس كيشوفو فيها متبعين سيارتهم.. وخرج راسو حتا هو كيغوت.. \n\nسعد :وااا عتقوووووها اعبااااد الله... رااااااني خااااااطفها.. \n\nدخلات راسها شافت فيه شاداها البكية ايحمقها ودارت كتغوت عاود... \n\nبيسان :واااااااا حممممق وايحمقني اعباااااد الله... عتقوووووووني... خااااطفني... وااااااا البووووولييييس.. \n\nسعد : وااااااا تكلمووووولها اعباد الله ههههه... \n\nبيسان:(بغات تبكي بلعصب) اللقوة العسرية... اهنننهننن... وااااااااا عتقووووووو روووووح ايقتلللللللنيييييي..\n\nسعد : (حابس الضحكة) بفففف بنادم لا رحمة لا شفقة... كيشوفو فيك وحرااام ولا يعتقوك.. لا حول ولا قوة الا بالله... مااااتت الإنسانية مااااتت \n\nبيسان :(زفرات بغضب) واااااااااااااااااااااااع... واااااااااا النااااااااااااس... وااااااا لعااااالااااااام... واااااااا خااااااطفنيييييييييي... \n\nسعد :(طلق ضحكة من القلب حتا دمعو عينيه) \n\nتعصبات وهي كتسمعو كيضحك.. وكتغوت والناس مبهوووضين فيهم.. بحال الحماق فالطريق... ما عرفوهوم ضاحكين ولا بصح... وهي كتصرصر من نيتها.. ولكن شكووووون داها فيها... حطات يديها على وذنيها كتمجنن معصبة من صوت ضحكو.. \n\nبيسان : اععععععععععععع كنكرررررررررررررررررهك... \n\nسعد :(خرج راسو حتا هو كيضحك) كنبغييييييييييييييييك..\n\nخرجو عينيها والريح كيضرب فيهم حتا دمعو... وقطعات الحس فمرة ما بقاااااش يتسمع صوتها هي لي عاد كانت كتصرصر.. ويبسات فنفس وضعيتها مخرجة راسها من السرجم.. وصدى صوتو كيتعاود فوذنيها... بحال الا جيتي وهزيتيها وخبطتيها مع الحيط ونوضتيها وزدتي خبطتيها... سرطات ريقها ودارت كتشوف جيهتو ومدخلة راسها.. حتا تقابلات معاه وعينيها مبلقين فيه لقاتو كيتسناها دور وراسم ابتسامتو على وجهو... \n\nبيسان :صمكني البرد ياك...\n\nقلب وجهو كيضحك... شاف فالطريق ورجع دار شاف فيها وقرب منها ويدو مزالين على الفولون ونطق بصوت مهموس باش يأكدلها... \n\nسعد :كنبغيك...\n\nطلع حجبانو.. غمزها.. وقلب وجهو كيصفر ويطبل كما كان قبل.. كأنه ما نطق بوالو... كأنه ماشي هو لي شللها.. كأنه ماشي هو لي حبس الدم فعروقها.. كأنه ماشي هو لي خلا قلبها يضرب ويزيييييد يضرب حتا كتحسو غادي يسكت... كأنه ماشي هو لي خلاها باغة تغوت كما كانت كتغوت عاد دابا ولكن عقدلها لسانها... وماشي هو لي خلا يديها يرجفو وحلقها ينشف وعينيها يدمعو... كأنه ماشي هو لي نطق بالكلمة لي سنيييييييييين وهي كتسنى تسمعها منو... واليوم نطقهها بحال الا نطق السلام عليكم... \n\nووسط كم من الضياع والتلفة... وفمها لي كيرجف وعينيها لي بداو يقطرو بدموعهم.. نطقات بصوت راجف.. \n\nبيسان :حبببببس.. \n\nدار شاف فيها.. مستغرب من نبرة صوتها وزاد تفاجئ فاش شاف دموعها... وهز يدو بغى يشدلها ذقنها ويدور وجهها عندو وهي ضربلو يدو... \n\nبيسان :ما تشبرشي فيا... نزززززلني.. \n\nسعد :مالك.. شنو وقع.. علاش كتبكي.. \n\nبيسان : قلتلك حببببببس ونززززلني اههئ اههئ... \n\nسعد :(عقد حجبانو) ما منزلكش شنو اديري... (شاف فيها لقاها مخرجة عينيها فيه) مااااالكي ياك لاباس... ما نخافوش.. شنو درتلك... واش تخوطرتي فمخك... سمعتي ولا ما سمعتيش شنو قلت... ولا غير خاصك تغوتي.. \n\nبيسان :علااااش مزال باغي تعذبني معاااااك اههئ اههئ... غير قولها.. كضحك عليا يااااااك.. باغي تضحك عليا باش تاااخد حقك اههئ اههئ... انا عااااارفاك... باغي تنتاقم على داكشي لي عملتلك غير قولها... انهههئ اههئ\n\nدار شاف فيها مبهوووووض.. وخرج عينيه مطرطقهم فيها.. هز يدو كيبرد راسو ودوزها على لحيتو وهي كتغوت وتبكي.. حبس السيارة على ليمن فطريق خاوية.. ودار تقابل معاها ساخط على الوضعية.. \n\nسعد :بربي حتا نتي غير ديال لي يضربك يلصقك.. ما يصلاح معاك لا كلام بحال الناس لا والو.. انا فييييييييين ونتي فييييين... (ضربلها راسها بشوية) هااااادا شنو عندك فيييييه... هضري شنوووووووو... \n\nبيسان :(كتنهج) لخرااااااا لي طليتو خضر معاك \n\nسعد :(طرطق عينو فيها) صلحي فمك ولا انهرسولك.. \n\nخنزرات فيه ومسحات دموعها بكمها... كمشات فمها ودارت كتقاتل مع الباب لي سدها من عندو وما بغاتش تفتحلها... \n\nبيسان :فتح هاد الزمر نمشي فحالي... فتح ابنااااادم.. (دارت عندو كتغوت) قلتلك فتااااااااح.. \n\nسعد :ما فااااتحهاااااش... يله طرطقي تما... \n\nشافت فيه كتنهج.. زيرات على القبضة ديالها بغضب ودارت كتشوف فداك السرجم لي مفتوح.. لي عندو باب وحدة الله يسدها عليه... يله خرجات راسها وكتعاون بيديها باش تخرج نصها وهو يزرب عليها وتمد من الكرسي ديالو وشدها من دراعها وجرها وهي كتقاتل معاه .. \n\nبيسان :رخي يدي... طلقنيييييييييييي...\n\nزير على فمو.. وجرها بالجهد مغزف عليها... ومع كانت كتجابد فاش جرها طلقات من الباب وتزدحات عليه.. وجا وجهها عند وجهو.. ويديها حاطاهم على صدرو.. وهي كتنهج وهو كيسوط بالاعصاب وعينيه مطرطقهم فيها هي لي كتشوف فيه بنظرة مكسورة حاابسة البكية.. مد يدو قبل كلشي وسد السراجم.. ودراعها مزالة وسط يدو ما مخليلهاش فين تفلت.. وعينيه ما فرقوش عينيها.. هي ساكتة كتشوف فيه.. وهو ساكت كيتمعن فيها.. وقلبهم كيزدح.. والوقت عندهم وااااقف... وانفاسهم كتلاقى سخونة.. حتا تنهد وهز يدو ومسح بيها على راسها نزولا مع شعرها.. \n\nسعد :(بصوت خافت وكيلعب بشعرها وهي. ساقرة) علاش معكسة هممم؟؟... علاش فين ما كنبغي نبدا معاك صفحة جديدة كتفكريني بلي داز.. علاش ما باغاش تنساي وتخليني نسى.. علاش فين ما نتلاقاك خاصك تعصبيني... همممم... هضري علاش؟؟.. \n\nبيسان :(ساااكتة وكتستوعب حيث ما بغاااتش تدخلها لراسها بلي سعد اعترفلها) \n\nسعد : واش العشرة د24 عام كااااملة ما كفاتكش باش تعرفيني.. ما كفاتكش باش ثيقي فيا؟؟؟.. واش دوزنا قليل... ياك من صغرنا وحنا بزوج.. لعبنا وكبرنا وحنا بزوج.. هاد المدة كااااملة ما عرفتينيش فيها... واش كتشوفيني ولد لحرام ولا واحد ما يسواش باش نضحك عليك ولا انتاقم منك؟؟.. \n\nبيسان :(بصوت مرعد) ووو... وو شش.. ششني زعما.. ككك.. كتتت.. \n\nسعد :(ضحك بالجنب بشوية) اه كنبغيك.. ما كنكذبش وما كنضحكش وما باغيش نتاقم منك... قلتلك كنبغيك حيث كنبغيك وحيث حسيت براسي كنبغيك.. كيفاش وعلاش ما عارفش.. حتا لقيتك ما كتخرجيش من بالي.. \n\nبيسان :(بدات تبكي) \n\nسعد :ششش.. علاش كتبكي دابا؟؟.. بففف شهاد الاعتراف لمخنن... واش انا كنقولك كنبغيك ونتي كتبكي ودمعي\n\nبيسان :(زااااادت فلبكى بصوت مرتافع) \n\nسعد :(شاف فيها مقوص حجبانو ومعجب حتا غلباتو ضحكتو) من نيتك ههه.. \n\nبيسان :(شداتو من الكول كتدي وتجيب فيه وتبكي) فااااااين كنتي هادي شحاااال فاااين اههئ اههئ... أربعة وعشرييييييين عااااام وانا قدااااااامك ياااااا لعور انهههئ اههئ فااااين. كااانو عييييينيك... أربعة وعشريييين عاااام وما قدرتييييشي تعرف فيهم بلي كنبغييييييك اههئ وما قدرتي تقرا عيني حتااااااا مرة اههئ اههئ.. (كتمخض فيه) تسنييييتك.. وتسنييييتك.. وفلخر غااااادي تزوج بختي اههئ اههئ ختيييييييي العور الضهصوووووص اههئ اههئ ما جبرتي غير ختييييييي\n\nسعد :(شد فيديها كيحاول يهدنها وضحكتو غالباه) هههه صبري بعدا.. طلقي مني وسكتي باش نتفاهمو\n\nبيسان : ما انسكتشي اههئ اههئ ماااااا انسكتشي.. خليني نهضر.. خليني أربعة وعشريييين عاااام وانا سااااااكتة حتا هجرتووووو اههئ اههئ أربعة وعشرين عااااام وانا صاااااابرة حتااااا تضبرت.. باش فلخر نحضر لخطووووبتك بختي يااااااااا لمسرول.. \n\nسعد :(عقد حجبانو) وهااااااا حنا وصلنا للمعيور لي ما بغيناش... جمعي يديك عليا... طلقي حوايجي الله يرحم باااااك.. \n\nبيسان :(زادت زيرات عليه) مااااا انطلقشييييي.. وما انسكتشييييي.. خلييييني نبكي ونغوت ونهضر كمااااا بغيييت اههئ اههئ علاااااش حتا لدابا علاااااش.. فاين كنتي هادشي كااااامل... فااااين.. \n\nسعد :(تنرفز) بفففف وا صافي غير تهدني... الله يعطيني لعمى فنهار كحل حيث ما شفتكش... \n\nبيسان :سكووووووووووت اههئ اههئ سكوووت ما دعيشي فراااااسك.. غييير انا لي ندعي فيك بوووحدي اههههنهنئ اههئ... انا بغيتلك الجلالة تج... \n\nحط يدو على فمها مزيرلها عليه ومسكتها كيضحك.. وخرج عينو فيها باش تسكت... \n\nسعد :صافي صافي ههه.. بلا دعاوي راكي اتغرقيني.. \n\nحط يدو على فمها.. وهي مزالة مزيرالو على الكول ديالو.. ودموعها شلال هابطين مع عينيها.. ما عرف يضحك على منظرهم ولا شنو يدير.. قطعات الزي وبقات غير كتشهق وتشوف فيه.. تبسم فوجهها وقرب بشوية حيث اصلا كان قريب وباس يدو فوق من فمها تماما.. ورجع بعد كيشوف فيها.. \n\nسعد :نساي لي داز.. خلينا فاليوم.. واليوم انا كنبغيك.. \n\nشهقات وهزات يديها وترمات عليه معنقاه.. زيرها عندو حتا هو خشاها فيه مزبيييير عليها وهي كتبكي ودمع فوق كتفو.. وهو غبر ما كيزيد يخشيلها راسها فعنقو ويدو كدوز على راسها ويطبطب عليها باش تسكت.. \n\nسعد :ششش.. صافي بركة من لبكى صافي.. \n\nهو كيسكت فيها ويهدن وهي غير ما كتزيد فيه وتكسيري وتجهد فلبكى ولغوات.. وهو مزال كيراري بيها كيف الدراري الصغار.. حتا عصباتو وهو يبعدها عليه ونهض فوجهها.. \n\nسعد :وا صاااااافي جمعي خناااااينك بركة.. \n\nبيسان :(زادت فيه) ما تغوتشييييييييي علياااااا\n\nسعد :هههه صافي ما نغوتش.. وحتا نتي بركة.. (شد وجهها بين يديه) وا صاااافي.. \n\nشافت فيه كترمش.. طلقات منو وهزات يديها كتمسح وجهها بكم كبوطها وهو كيشوف فيها ويضحك.. مدات يديها للباكية دكلينيكس لي قبالتها ومسحات بيها وجهها ونيفها وسقرات كتشوف فيه وما لاقية ما تقول.. وحتا هو كيتمنظر فحالتها ومبسم وساكت.. حتا تبسمات وبدات تضحك وسط دموعها وجرها عندو عنقها وزير عليها... \n\n🕦عودة... \n\nوقفات قدام لمراية كتقاد شعرها وتضحك وهي كتفكر داك النهار... عمرها يتنسالها ولا يمشيلها من البال.. فين ما تفكروه كيضحكو عليه مزياااان.. ومزال كتفكر داك الايام لي شحال وهي مترردة تخليه يهضر مع باها.. وخايفة لا يرفض.. وبصح.. بصعووبة باش تقنع.. الباقي كان ساهل يغلبو عليه خاصة هي غير كنبدا دمع.. ولكن فراس كان حاطلهم العقدة فالمنشار.. وشحاااال وسعد غادي معاه بالسياسة والوعود والهضرة حتا هداه الله عليهم وقبل تخطبو... \n\nهزات صاكها وخرجات دردبات فالدروج... ركبات فسيارتها.. والوجهة دار خوها.. ما وقفات حتا لعندو.. طلعات وصونات وعاودات.. عاد فتحاتلها تالا مبسمة على غير العادة... الشيء لي خلا بيسان تقوص حجبانها باستغراب ودخلات سلمات عليها وفنفس الوقت ابتسامة تعجب مرسومة على وجهها.. توجهات للصالة جلسات ولحقات عليها تالاسين من بعد ما سدات الباب.. \n\nبيسان :شني واقع ؟؟\n\nتالاسين :(جلسات قبالتها) علاش؟ ؟\n\nبيسان :(كتنعت لوجهها) اممم وجهك جاني مبدل.. ديك التبسيمة شحال ما شفتها.. \n\nتالاسين :ههه ما كاين والو\n\nبيسان :(خرجات عينيها) تصالحتي نتينا وبراء ؟؟؟\n\nتالاسين :(ضحكات على رد فعلها) يعني ههه.. \n\nبيسان :صبر صبر.. شرحلي من لول.. ياك. خليتك. البارح كتفتش عليه شني وقع.. عاودلي بالتفصيل..وبعدا.. فاين هو دابا\n\nتالاسين :جبرتيه خرج.. \n\nبيسان :مزيان بحرا نهضرو بخاطرنا... يله ابنتي يله.. عاودلي ههههه اخخخ تصالحتو.. قولي قولي.. \n\nتنهدات تالاسين وهي كتشوف فيها.. وقلبات وجهها كتشوف فنقطة غير محددة.. وسرحات فذكرياتها مع البارح.. وبدات تعاودلها.. ما مخبية عليها والو.. لقطة بلقطة ما زكلات حتا حاجة.. \n\nبيسان :(بغضب) بنت لحرااااااااااااام... الجروة الشهبااااا الله يعطيها تلاااااافة... اواعدي ضحكات علينا كااااملين.. اعععععع والله يااااااا يمااااها ما تبقى فالبقرة لي ولداتها... اويييييلي تفقصت...عرفتي شني (ناضت) انا ما انقدرشي نصبر.. انمشيلا داااااااابا...\n\nتالاسين :(شداتها) جلسي.. فاين اتمشي... \n\nبيسان :انمشي نربيها... لحمارة... المكبووووتة تفوووو... \n\nتالاسين :جلسي وسكتي.. ما تندمنيشي لي قلتالك... صافي نساها عليك... انا قطعت معاها اي صلة.. وبراء قالي بلي ما بقاشي يشوف فكمارتها اصلا ولا يجلس فموطع هي فيه.. وحتا لخدمة ما ايبقاشي يشركها معاها.. \n\nبيسان :ايوا.. وتمشي هايداك... بحال الا ما هضرات ما سبات ما عملات والو...\n\nتالاسين :بففف... شفتي انا راه فاش كنتفكرها كتجيني عليها شي صعرة غير سكتي... بلحق خليها.. ما مساليالاشي واخر حاجة نفكر فيها دابا هي نضيع وقتي عليها...\n\nبيسان :(جلسات كتسوط)بففففف..بازلك اختي.. كون كنت انا كون ذبحت مها تما... لحمار لي قالهالها... (شافت شحال فتالا لي غير ساكتة عاد نطقات) اححم.. دابا قولي.. ياك تصالحتو نتينا وبراء \n\nتالاسين : اه.. تصالحنا.. \n\nبيسان :(كدور فعينيها) امممم.. زعما واش تصالحتو بالفم ولا بشي حاجة ياخرا \n\nتالاسين :كيفاش زعما؟\n\nبيسان :(رمشات فيها بصمت) \n\nتالاسين :(تلفات) اااا.. اممم... اا.. لا.. ماشي كما فهمتي\n\nبيسان :(باحباط) ااااه.. سحابني...(بدلاتلها الموضوع) ههه ما علينا مهم تصالحتو.. \n\nتبسماتلها تالاسين وقلبات وجهها تنهدات مخلياها هي رجعات كتهضر على جوليان مفقووووصة.. وسرحات ببالها فكلام بيسان لي فيقها.. او بالأحرى غير ذكرها... وشافت قدامها مزيرة على قبضة يديها وكلام جوليان كيتعاود فوذنيها.. وهي كتنعتها بلي ماشي مرا... \n\nفلعشية.. ومن مور أذان العشاء بشحاااااال...كانت بيسان مشات بحالها.. وهي جالسة مكمشة كتفرج ومغطية قدام التلفازة على لفوطوي.. ولقطوط شي كيلعب شي مخشي حداها.. حتا سمعات صوت السوارت فالباب.. دارت شافت موراها كتسناه يبان قدامها.. غير جات عينيها فعينو وهي تبسم وبادلها نفس الابتسامة.. \n\nتالاسين :اهلا.. \n\nحط شي ميكات فوق الطبلة وقرب باس خدها وجلس حداها كيفتح جاكيطتو.. تنهد بتعب.. وتجلسات هي قبالتو من بعد ما كانت متكية.. \n\nبراء :كي قيالة.. \n\nتالاسين :الحمدالله.. مالك.. واش عيان؟ \n\nبراء :بففف عييييت... راسي ضرني\n\nتالاسين :فاش بغاك عمي؟ \n\nبراء :شي مسائل فالشركة وبغاني نوقفلو عليهم... (طرطق عنقو) دخت وسط لوراق ومزال ما ساليت.. حتا لغذا ان شاء الله \n\nتالاسين :اترجع تخدم معاه؟؟ \n\nبراء :ما عرفت.. يمكن ويمكن لا.. \n\nتالاسين :والتصوير\n\nبراء :التصوير يمكنلي نديرو فأي وقت.. مهم مزال ما عرفت.. يكون خير...(عصر عينو بصباعو) اخخخخ.. (رجع شاف فيها بابتسامة متعبة) نتي مزيانة.. كيبقيتي دابا.. شوية \n\nتالاسين :ما تشغلشي بالك معايا.. انا مزيانة.. ديها غير فصحتك\n\nبراء :(مسح على خدها بصباعو) بالعكس.. كوني مزيانة باش نكون مزيان... \n\nتالاسين :(ابتسماتلو بامتنان) اتكون جيعان ياك.. نحطو لعشاء \n\nبراء :هانا جبتو معايا.. جيبي غير الطباسل.. \n\nتالاسين :(شافت فيه كترمش) بلحق انا طيبتو.. \n\nهز راسو فيها مطلع حجبانو باستغراب.. ولف وخداها عادة هاد الشهراين لخرة ديما واكل الماكلة دالزنقة.. وديما هو لي كيجيب معاه الوجبات لي خصهم.. حيث ما كانتش كطيب.. واغلب الاوقات كانت مخشية فبيتها حابسة راسها ومظلمة الدار.. \n\nبراء :واش نتي طيبتيه\n\nتالاسين :اه انا.. (تنهدات) انا قلتلك.. حتى حاجة ما اتبقى كما كانت.. \n\nبراء :(تبسم فرحان ) واااخة.. ايوا هادو حطيهم تما فالكوزينة ولا شوفي شنو ديري بيهم.. وجيبيلنا طياب يدك الالة\n\nتالاسين :واخة... مشي بدل حوايجك تجبرني نزلت الطبلة\n\nبراء :(ناض وشد راسها باس جبهتها ومسح على شعرها) انصلي بعدا واخة.. \n\nتالاسين :واخة الله يقبل.. \n\n🍃🍃🍃🍃\n\nدازت ديك الليلة عندهم عادية.. عاد كيصلحو الأمور بيناتهم بشوية ويرجعو لكلام والابتسامات لي تقطعو من شحال هادي... خلاو لبعضهم فرصة فين يرتاحو من كاع داكشي لي داز.. واهم حاجة يهضرو ويتناقشو بلا دباز.. واكتفاو ينعسو معانقين متفائلين بلي جاي..\n\nهاد الصباح.. من بعد ما ناضت وجداتلو لفطور لي شحااااال ما فطرو.. وودعاتو وهو غادي للخدمة بابتسامة.. وخرج فرحان وضاحك على عكس باقي الايام لي دازو.. سدات الباب موراه ودارت شافت فالدار وتنهدات... دورات عينيها عليها وهي حاطة. يديها على جنابها.. طلعات حجبانها.. وقررات أنها تخملها وتبدل ديكور لفراش.. وتنقي دارها لي شحاااال وهي مسدودة.. وفعلا لبسات بيجامة خفيفة وحزمات راسها... ويدات كتهز وتحط وتمسح.. زولات لي خاصو يتصبن من ريدوات وفراش دالناموسيات.. دي ناب.. غلوفة دالمخاد.. موكيطات صغار.. وبدات كتصبن دورة بدورة.. وخلاتهم ومشات كتسمح لغباري وتعزف.. وتسيق وتمسح لحيوط... دوزات نهارها كوووولو غير فهز وحط وكتقاتل وتعافر.. وفيها جهد عشرة وهي كلها عزيمة تبدا بداية جديدة... من بعد ما سيقات وسالات.. بدات كتغير فترتيب الاثاث وموقعو.. تغييرات بسيطة ولكن كتحسسك بلي بدلتي شي حاجة كثيرة.. قلبات الدار سفاها على علاها.. وفرشات فراشات جداد.. وتصبينها كتخرجو للبالكون تنشرو ولي ما كفاهاش تحط شي على شي...\n\nما أذنات العشاء حتا كانت جالسة فالارض طالقة رجليها ومهدوووودة.. كلها كتقطر بالعروقات ومسخسخة.. هزات عينيها فالساعة قرب يرجع.. تنهدات بعياء وناضت للكوزينة بقات كتشوف حتا عيات ما بقاتش قادة تهز الصبع الصغير فيديها.. فتحات الثلاجة كان مزال فيها العشاء لي جابو البارح وما كلاوهش.. شافت حتا عيات وقررات تجبدو غير هو وتسخنو حيث مزال كما هو.. حطاتو فوق البوطاجي.. وشمات جنابها.. لقات ريحة العرق عاطية منها.. قنطات من راسها.. وتمات خارجة غادة لبيتها باش دوش.. وهي تصادف معاه داخل من الباب..\n\nكان راجع عياااان.. دوز نهار مجبد فالشركة مع باه.. ولي عندو شلااااااا خدمة خاصهم يلحقوها فوقت وجيييز.. مع الدخلة ضرباتو ريحة المعطر فنيفو.. الشيء لي خلاه يتنفس براااحة كأنه عاد رجعات فيه الروح.. وفنفس الوقت خلاه يستغرب.. ودخل وهو كيدور عينيه فالدار.. ومع الدخلة لاحظ بلي الاثاث تغير... وبلي الدار خدات نفس جدييييد.. تبسم عاجبو الحال ودار شافها هي لي عاد خرجات من الكوزينة وتساطحات معاه... مزالة طاوية السروال ومكفضة يديها.. وحازمة راسها بدرة.. طلعها وهبطها وحك لحيتو ورسم ابتسامة جانبية على فمو وهو كيشوف فيها.. \n\nتالاسين :ااا.. مساء الخير\n\nبراء :مساء النور.. (كيقرب منها) شهاد لحداكة اممم\n\nتالاسين :(كدور فعبنيها ما بغاتوش يقرب منها ولا يشوفها وهي بديك الحالة) ااا.. الدار كانت موسخة.. قلت نخملها..\n\nبراء :(شدها من حنوكها فرحان) يخليلي الحادكة ديالي... بلحق ماشي بزاف عليك.. خملتي الدار كلها بوحدك..\n\nتالاسين :لا بالعكس.. تلهيت فيها.. وعجبني الحال فاش ساليت ههه\n\nبراء :(حط يديه فجيابو كيشوف فالدار عاجبو الحال) يعطيك الصحة.... ما عندي ما نسالك..\n\nتالاسين :عجبك الديكور الجديد..\n\nبراء :وبزااااف.. بدلتي الشكل..\n\nدار شاف فيها بنظرات غريبة... كأنه متفاجئ ولكن فنفس الوقت فرحان.. حيث بدات كتاخد خطوات للقدام.. على الأقل خرجات من داك الجو والحالة لي كانت عايشة فيها.. وبدات الروح كترجع لحياتهم بزوج بشوية بشوية..\n\nتالاسين :مهم انا انمشي ندوش.. عراقيت وحالتي رجعات مبهدلة.. ونتينا ارتاح وبدل عليك نسالي ونجي نحطلك العشاء.. غير سمحلي ما طيبتوشي هاد النهار.. ما قدرتشي عييت.. انسخن غير العشاء لي جبتي البارح..\n\nبراء : (ضحك على سذاجتها وهي كطلب منو السماحة) نتي راك هبيلة... كون عيطتيلي نجيب عشاء سخون معايا..\n\nتالاسين :ننن وهاداك يضيع.. صافي نقضيو بيه..\n\nبراء :اوك..(كيقلع المونطو لي لابس تحت منو الكوستيم) حتى انا انمشي ندوش فالحمام لاخور.. حيث راني مسهووووت.. الواليد هلكني..\n\nتالاسين :(تبسماتلو وهي كتشد المونطو من عندو) واخة..\n\nطلعها وهبطها .. وشدها من ديك العقدة لي عاقدة فوق راسها كيف الرزة كيضحك.. وعاجبو شكلها واخة مبهدل.. ولكن حس بلي رجعو كيعيشو كأي امرأة وراجلها.. \n\nبراء : شهاد الرزة ههه..\n\nتالاسين :(شداتلو يديه كتزولها) بففف بلا ما ضحك\n\nبراء :(جرها منها نيت حتا قربها عندو وباس نيفها) هاكة نبغيك ديما \n\nتالاسين :(شافت فيه كترمش) هاكة!!!! مبهدلة!!!!\n\nبراء :(ضحك كثر) نننن.. فرحانة.. ومرتاحة..\n\nغمزها وهبطلها ديك العقدة على عينيها ومشى توجه لحمام اخر يدوش فبه وهو كيضحك.. وخلاها هي متبعة ليه العين بتعجب من بعد ما زولات الدرة على رأسها... \n\nتوجهات لبيتها مبسمة.. واخة ضحك عليها ولكن فرحانة ومرتاحة.. توجهات للحمام وبدات كتدوش من بعد ما وجداتو.. خدات حمام خفيف مهم حيدات بيه العياء وريحة العرق ونقات راسها.. ولبسات بينوارها وجمعات شعرها ففوطة وخرجات دغيا مزروبة تحطلو العشاء حيث عرفاتو عيان.. توجهات لبلاكارها باش تجبد حوايجها.. وهو يستوقفها التيلي ديالها لي كيصوني.. تقدمات هزاتو من فوق لكوافوز وهي تخنزر وبانو علامات الغضب على وجهها وهي كتشوف سميتها... زفرات بغضب وجلسات على حرف الناموسية وجاوباتها... \n\nتالاسين :شني بغيتي مزال\n\nجوليان :(بضحكة) هههه بغيت راااااجلك هههه\n\nتالاسين :(تعجبات من طريقة هضرتها لي كتبين بلي راها سكرانة) واخة تعوااااااجي.. راجلي هو لي ما نخليهلكشي.. \n\nجوليان :(مبوقة) تؤ تؤ تؤ.. لا احبيبتي هههه ما انتسنااااكش تخليهلي... انا اناااااخدو هههه\n\nتالاسين :(زيرات على قبضة يديها) براء عمرو يكون ليك سمعتيني.. \n\nجوليان :ولمن ايكون؟؟؟ لييييييك هههه... ايكون لوحدة معقدة بحاااالك هههه\n\nزيرات على فمها حيث حسات بالبكية من ديك الكلمة دمعقدة وحكرااااتها... وخدات نفس طويييييل كتقوي راسها... \n\nتالاسين :اه.. معقدة وكيبغيني.. \n\nجوليان : بلحق ما عرفتيش لي جااااي هههه... شفتي انا خليتلك قلبوووو... غيييير ربحي بيه ههههه.. أنا بغيت ذاااااتو.. بغيت شفايفوووو.. احححح على دوك الشفايف.. كنتفكرهم ريوووكي كيسيلو.. بغيت نقيسو.. بغيت نتلمس صدرو لي من نهاااار شفتو وانا مشهية غييييير نسرح بيدي علييييه... امممم...\n\nتالاسين :سكتييييييي... صافي سكتيييي..\n\nجوليان : وكتاااااافو.. بغيت نعضهم وهو فوق مني... احححح غير كنتخيااااايلو وكتشعل فيا العااافية... \n\nتالاسين :قللللللللتلك سكتيييييييييسي... \n\nجوليان :(شهقات بالسكرة) هء.. دابا.. غير فهميني... واش ما كتحسيش...واش ما كتشهايش... ياك ما باردة ههههههه\n\nتالاسين :(كتنهج) كلبة.. سدييييي فمك..\n\nجوليان :انا يكون عندي راجل بحالو ما نخرجوووووش من بيت النعاس ههههه... هو يخرج.. وانا ندخلو... هو يخرج.. وانا ندخلووو هو يخرج وانا ندخلوووووووو هههه...\n\nتالاسين :شفتي نتي اكبر موووووسخة شفتها فحيااااااتي... ندمت على النهار لي عرفتك ودخلتك فيه لدااااااري وشركت معاك همي.. وبراء هو لي عممممرك تحلمي بيه ولا يكون ليك... واخة نعرف ندير المستحيييييل ما نخليه لا ليك لا لغيرك... \n\nجوليان :(تفرشخات بالضحك) ههههههههههه نتي ما قديتي حتاااااااا تهزي رجليك... بقالك غير المستحيل ههههههههه\n\nتالاسين :تفووووو... موووووسخة... \n\nقطعات عليها ورمات تيلي فوق الناموسية كتنهج.. وشدات على حرفها مزيرة وكتشووووووف قدامها بغات طرطق... ناضت كتمشي وتجي حامية فيها البيضة وهضرتها كتعاود قدامها عاود.. شعلات فيه العااافية.. صعراتها وخلاتها تالفة وذاتها كتغزل عليها... كيفاش وحدة جالسة كتشهى ليها فراجلها عاين باين وتخيط وتفصل فيه... وماشي اي وحدة.. لي زاد قهرها هو انه كانت دايراها فواحد الوقت صاحبتها.. واخة لمدة ماشي طويلة ولكن كتبقى دارت فيها الثقة وهي غدراتها.. واليوم بكل وقاحة كتقولها اناخدلك راجلك وانعس معاه... ركبوها الججنووووون بمجرد ما كتخايل المنظر.. زفرات ورجعات قصدات لبلاكار كتجبد حوايجها وهي كتنهج وتسوط وصدرها طالع هابط بالعصب والغدايد... \n\nدوش وسالا... وخرج كيقلب على بينوار ما لقاهش... لقى غير فوطة صغيرة تما... حيث ما كيدوشوش تما قلييييل... وحتا حوايجو نسى ما جبدهم... شاف حتا عيا.. وهزها لواها على نصو ستراتو... وخرج متوجه لبيتو وذاتو كتقطر.. حنحن مع الدخلة وهي طيح عينو عليها هي لي جالسة لابسة بيجامتها قطنية دالنعاس خفيفة فالاخضر ملكي.. وكتنشف شعرها.. وساااهية قدامها.. لدرجة ما رداتلوش البال... شاف فيها مقوص حجبانو وراسم ابتسامة خفيفة وهو كيدقق فشعرها لي زاااد طوال وهي كتديه وتجيبو فلفوطة وقطرات الماء مرة مرة كينفطو منو... نفض راسو وتقدم جيهتها او بالأحرى جيهة لبلاكار لي جالسة اونفاص ليه... ردلها البال بلي ما حساتش بوجودو وهو ينطق مفيقها من سهوتها... \n\nبراء :بالصحة... \n\nتنفضات فبلاصتها قافزة... وهزات راسها شافت فيه مقوصة حجبانها ما عرفاتو ايمتا دخل... سرطات ريقها بتوتر ورجعات كتنشف شعرها وكتفادى تشوف فيه... \n\nتالاسين :يعطيك الصحة.. حتا نتينا بصحتك\n\nلعب بلسانو ففمو وطلع حاجبو.. ودار عاطيها بظهرو كيجبد حوايجو ويهضر.. \n\nبراء :حطي معاك شي بينوار فالحمام لاخور.. كيتحتاج... \n\nما كانتش كتسمعو... كانت مرفوعة.. كطل عليه من بين شعرها لي طايح على وجهها... طلعاتو من اصابع رجليه لي كيكسيهم شعر خفيف ونقيين.. وطالعة مع رجليه لمزغبين لي كيقطرو بالماء.. وفوطتو لي محزومة على خصرو ساترة نصو.. وهي طالعة مع شقة ظهرو لي فرقاتولو فالنص وطراسات كل عضلة قبالة ختها كأنه محور تماثل... دار كيهضر معاها ويشوف فيها وهي ما كتسمعوش... حدها كتشوف شفايفو لي كيتحركو حومر ومزالين فازكين نوعا ما.. وكتفكر كلام جوليان وهي كتشهى تبوسو... زادت حدرات عينيها لصدرو لي مرشوش بقطرات الماء لي مزال ما نشفهم... ونازلة مع خط شعرو لي واصل حتا لكرشو وغبر تحت الفوطة... وفكل مرة وهي كدقق فجسمو كتكرز على يديها وهي كتفكر كلامها حرف بحرف... هي لي مراتو عمرها فصلات جسمو...وعمرها دققات فيه... وعمرها رداتلو البال... وكلام جوليان نوض فيها حرييييقة وخلاها تدقق فأصغر تفصيل فجسمو.. هذا هو الجسم لي باغة تستمتع بيه وتاخدولها... داك الصدر ما عند الحق لحتا وحدة تنعس عليه.. وذاتو ما عند الحق لحتا وحدة تقيسها... وشفايفو ما عند حتا وحدة الحق تبوسهم... وعينيه ما عند الحق لحتاااااا وحدة تطمع تسلبهم... وهنا وهي كتدقق فعينيه رداتلو البال بلي كيشووووووف فيها وساكت... ومبسم ابتسامة مخفية وسط لحيتو... مستغرب من نظراتها لي كتفحصو وتسكانيه... خبع ضحكتو وطلع حاجبو وهو مقلعها بلي كانت كتحقق فيه... \n\nبراء :مالكي.. \n\nسرطات ريقها وخرجات عينيها فيه مفافية... وقلبات وجهها دغيا كتمسح شعرها وتخبع وجهها بالفوطة... وخدودها توردو كثر ما كانو موردين بالحمام\n\nتالاسين :احححم... لبس حوايجك.. ايضربك البرد.. \n\nبراء :(عاض على شفايفو وحابس ضحكتو) ما نخافش من البرد... نخاف غير من العين \n\nرمالها هاد الهضرة وهز البوكسور وسروالو ودخل للحمام كيلبسهم وهو مبسم وفنفس الوقت مستغرب بالجهد من نظراتها اللي ما مولفش عليهم... مخليها هي اطرطق.. ما حيلتها للفقصة ديال جوليان ولا للتحشيمة لي طاحت فيها معاه وهي كطلع فيه وتهبط وعينيها خارجين فيه... \n\nخرج بعد ثواني قليلة وهو لابس عليه سروال كيطمتو.. وصدرو مزال عريان وشعرو كينشفو بفوطة لي هزها من الحمام... لقاها كتضفر فشعرها... وشاف فيها وضحكتو مزالة مرسومة على وجهو... وما شابعش من الشوفة فيها... وكيطلع فيها ويهبط بنص عين... وهي حانية راسها كدور فعينيها وساقرة.. فتح واحد لمجر كيقلب فيه.. ورجع فتح الثاني... ودار شاف فيها...\n\nبراء :ما شفتيش بومادة لي كندير\n\nتالاسين :واش لجبهتك؟\n\nبراء :امممن.. كانت هنا\n\nتالاسين :صبر انا نجيبهالك... تبقى تحطها مع الدواء ما تبقاشي ترش كل حاجة وفين\n\nطلع حاجبو وجلس على حرف الناموسية كيمسح شعرو.. ونطق بصوت مرتفع تقدر تسمعو هي لي غادية للحمام\n\nبراء :شنو دابا بغيتي تحداكي علينا زعما\n\nتالاسين :(من الحمام) ومالي ما عجبتكشي... مهم الحاجة تبقى تهزها رجعها لموطعا باش ما كتلفشي... (خرجات من الحمام جاية قاصداه)\n\nبراء :ههه واخة الالة..\n\nمد يدو يشدها منها وهي تجرها عندها.. وهز راسو فيها بمعنى مالك... \n\nتالاسين :خليني انا نعدلالك.. \n\nبراء :(تبسم عاجبو الحال) واخة.. \n\nدارت جلسات فوق الناموسية... وربعات رجليها وشاف فيها هو لي يدو مزالة فيها الفوطة.. \n\nتالاسين :شعندك كتشوف فيا... تكى ندهنالك\n\nبراء :(باستغراب) نتكى؟؟؟؟ (شاف فيها وقرا الجدية فعينيها)... هي لي ما تعاودش ههه\n\nحط الفوطة من يديه.. وسرح رجليه وحط راسو على رجليها لي مربعاهم ويديه على صدرو... وشاف فيها وهي كتبانلو مقلوبة... تبسمات فوجهو وهزات البومادا دسيكاطريس كتفتحها باش تدهنهالو... وهو متبع معاها... خلاتو غاطس فدوامة من الافكار فحالتها لي مزال عاد كيولف عليها ولي كل مرة كتفاجئو... \n\nحطات يديها على جبهتو وتنهدات... وحطات صبعها كتدهنلو بشوية وسااااارحة فديك الضربة ودوك الغرزات.. وهو عينيه مقابلين مع وجهها وبالضبط مع شفايفها وعنقها... وساكت وساهي فيها...\n\nسرطات ريقها وهي كتفكر ديك الليلة المشؤومة وكيفاش ضرباتو... وعضات على شفايفها ما حملاش راسها ... كل مرة كتفكر لي دارتو كتبغي تاكل راسها بالندامة... هزات راسها ومدات يديها للصقة الصغيرة لي حاطة فوق لكوافوز.. لصقاتهالو على بلاصة الضربة باش ما تمسحلوش البومادا.. وهزات عينيها شافت فعينيه مباشرة... وهي شادة راسو بين يديها... عينيها غرغرو بالدموع وهي كتشوف فيه... الشيء لي خلاه يعقد حجبانو كيشوف فيها... عرفها فاش كتفكر... وبلا ما تنطق حنات راسها كثر وحطات شفايفها على الجرحة باستهالو وطولاااااات.. ومشات كتبوسو هاكاك على طول جبهتو بقبل حنينة... رجعات هزات راسها وشافت فيه وهي قريييبة منو... سرحااات وسط عينيه كتنطق بشحااال من كلمة محبوسة ليها فالحلق.. ورجعات هبطات راسها وباستو وسط جبهتو... الشيء لي خلاه يغمض عينيه.. وهبطات هاد المرة كتبوسو ونازلة مع نيفو وعينيه وخدودو حتا وصلات لشفايفو... شافت فيهم لوهلة وكلام جوليان كيتعاود فوذنيها... وما تردداتش ثانية باش تحط شفايفها على شفايفو فقبلة ناااااااعمة خلات قلبو يتهز... وذاتو حس بالتبوريشة سرات فيها... شفايفو ما تحركووووش حدو كيستوعب شنو كيوقع... وعينيه مفيكسيين فعنقها.. ووجهو بين يديها هي لي شاداه... نطقات كلمة سمحلي بلغة أخرى... بلغة تلفاتو على القبلة... \n\nبعدات عليه بشوية.. وهزات عينيها شافت فعينيه ومسحات على خدو ودمعتها لي كانت حاصلة على خدها نزلات... \n\nتالاسين :كنبغيك.. \n\nصافي... هنا بغى قلبو يسكت... مزال ما فاق من لي دازو زادتو هادي.. ما بقى عارف ما يشد.. وخاااايف يكون كيحلم... ولكن هو راه حس بسخونية شفايفها.. وحس بنعومة يديها لي مسحات على لحيتو... سرط ريقو..بابتسامة بانت ورجع خبعها... مزال تالف.. حس بقلبو اينقز ويخرج من صدرو ... هز راسو وتجلس مقابل معاها على ركابيه وهي كترمش فيه... شاف فيها عاقد حجبانو كأنه فصراع مع ذاتو.. وعينيه فيهم كمية من التساؤلات... ولي فيقو من سهوتو هي ابتسامتها... وفجأة... حط يدو على ظهر الناموسية مكاليها بيديه بزوج.. شاف فعينيها مطولا ورجع حدر عينيه شاف فشفايفها... وبلا ما يتردد حط شفايفو على شفايفها وغااااص معاها فقبلة طويلة وحنيييينة... هزات يديها حطاتهم على وجهو... وفكل حركة كديرها كتخلي قلبو يرفرف وعقلو يدووووخ كثر ما فاهمش هاد التغير المفاجئ... كلاها مزيان مع الناموسية وخدا شفايفها وسط فمو كيبوسها بشوييييييية.. بزوجهم مغمضين عينيهم وعااايشين اللحظة.. وغير صوت انفاسهم لي كيتسمع مع صوت البوسة لي فاش كيطلق شفايفها كيتسمع... توحشهووووم... ولكن لي مخليه ما مستوعبش كمية الفرحة والادرنالين لي طالعة معاه... هي أنها لأول مرة كتجاوب معاه... وباش تكملو الباهية هي لي باستو اللولة... فجأة .. سرط ريقو لي مخلط مع ريقها... وطلق من شفايفها ما سااااخيش وعينيه مزالين مغمضين... فتحهم فيها معسلين كيشوف فيها بين رموشو... كانت مغمضة عينيها وشفايفها حووووومر ايطرطقو... لحس شفايفو وعض عليهم كيحاول يقاوم وهو حاس بلي خاصو يحبس... حلات عينيها كتشوف فيه وسااااكتة... نطراتها وسوسوه وزااادو خلاوه يحيييير كثر فيها... كانت كتشوف فعينيه مباشرة... بدون ما تهبطهم او تحاول تهربهم منو كأي مرة كان كيبوسها فيها... عقد حجبانو بحيرة... وفنفس الوقت رسم ابتسامة على وجهو... حط يدو على خدها كيمسح على شفايفها بصبعو.. وقرب من جبينها باسها وتنفض نايض بحالو.. وقبل ما يحط رجليه على الارض حس بيديها لي شدات يدو.. ودار شاف فيها معجب... \n\nتالاسين :ما تمشيش\n\nشاف فيها متفاجئ هو براسو ما كرهش ولكن ما باغيش يغلط الغلط ديال كل مرة.. ولكن هي راه ما عرفاتش شنو دارت فيه بحركتها هادي... وببوستها ليه... خلاتو يحس بذاتو شاعلة فيها العافية...واخة كانت بوسة مبتدئة ولكن كانت كااااافية ووافية بالنسبة ليه...تنهد ومسح على وجهو ورجع شاف فيها... \n\nبراء :بلا ما تزربي على راسك\n\nتالاسين :(سرطات ريقها وزعمات ونطقات) انا اصلا معطلة.. \n\nشاف فيها شحااااال... ويدها مزالة شادة فيديه.. حقق فعينيها.. ما مستوعبش كمية الصدمات لي تلقاهم منها.. كانت كتشووووف فيه بثقة... وهو ما عارفش بلي مور ديك الثقة بركان غيرة مطرطق فيها... وكمية من الغضب فنفس الوقت... نفض راسو ما باغيش يستسلم لرغبتو... وما باغيش يطيح فالخطأ مرتين... تبسم كيطمنها ودوز يدو على خدها..\n\nبراء : ما مجبوراش تبززي على راسك.. حتا تكوني واجدة\n\nقرص حنكها وتهز باغي ينوض.. وهي تنقز وقفات على ركابيها بحالو وترمات عليه معنقاه وزيرات عليه... وهو بقى هاز يديه كيستوعب... ونطقات هي حدا وذنيه بصوت خافت ومزيرة على عينيها قد ما مزيرة عليه بحال الا ايهرب.. \n\nتالاسين :ما مجبوراشي ابراء.. ما مجبوراشي... انا باااغاك... باغاك كثر من اي حاجة فهاد الدنيا... غير عاوني عافاك... باغة نزيد للقدام... عافاك عاوني.. \n\nطلع حجبانو كدليل على تفاجئو بكلامها...شدها من كتافها وبعدها عليه بشوية حتا جات عينيها قبالة عينيه... شاف فيهم مطولا كيقراهم... وتسنى كأي مرة يشوفها كتبعد نظراتها عليه وتدور فعينيها متوترة... ولكن هاد المرة كانت غير... قرا فعينيها تشبث غريب.. سااارحة فعينيه بعينيها وهي غارقة فدوامة... حاسة براسها وصلات للحافة.. يا تنقد راسها يا ترمي رجليها وضييييع وهاد المرة ما كاينش لي يرجعها... حسات بلي واقفة على خط رفييييع.. حسات بالخوف من أنها تخسرو ويضيع من يديها... وهادشي لي ما يقدرش عقلها يتقبلو...\n\nهبط عينو شاف فشفايفها لي اصلا ما رخاهم غير بزز.. وما سخاااش يطلقهم... دوز لسانو على شفايف... ورجع هز عينيه شاف فيها كيسرط ريقو... وكأنه بديك الشوفة خدا منها الإذن او كيأكد عليها لآخر مرة... حيث الا بدا هاد المرة ما كاين لي يحبسو.. وفجأة عطاتو الضوء الأخضر فاش هبطات عينيها حتا هي شافت ففمو وما رجعاتش طلعات عينيها فيه... وما حسات الا وفمو على فمها كيتبادلو الريق بيناتهم... ويدو تحطات على أسفل ظهرها وجراتها لعندو لصقاتها معاه وهما مزالين واقفين على ركابيهم فوق الناموسية... أنفاسو كانت سريعة عطشاااان وبالزايد... ولكن كان كيكبح راسو ما يفورصيش عليها... وهي شادة على كتافو بيديها ومغمضة عينيها ومستمتعة معاه بالقبلة... حط يدو على اول صدافة فبيجامتها فتحها بالخف وتبعها الثانية بلا ما تحس كاع... وبعد عليها وحط يدو على فخاضها وجرها منهم حتا جات ناعسة ورجع هبط عندها مكالي بيديه فوق منها وكينهج والعرق تخلط مع الماء لي كان نازل من شعرو ونطق وهو كيشوف فعينيها... \n\nبراء :خليك معايا.. ما تغمضيش عينيك.. \n\nحركات راسها وهي كترمش وتسرط فريقها... وقبل ما تزيد تفكر.. رجع هبط وحط شفايفو على شفايفها وما طلقهومش غير باش يهبط ويخشي راسو فعنقها مذوبها ومطلع معاها تبوريشة وشعرو فازك كيقطر عليها ويدو كتكمل فتيح صدايف السوميج حتا فتحها كاملة وسرح بصباعو كيداعب لحمها ببطء وراسو وسط عنقها ونازل بيه... غمضات عينيها مزيرة عليهم...كتلوى تحت منو وعقلها داااايخ... كلشي كيتراود على ذهنها على شكل فلاشات سريعة... كتحس بلمساتو لي مفشلاها... وعقلها لي مقسوم على زوج... بين ذكريات الماضي... وبين كلمة ماشي مرا لي مزالة كتعاود فوذنيها... وساخة الشيخ مع وساخة جوليان... خوفها من الماضي وخوفها من خسران رجل حياتها فالمستقبل... عايشة فصراع بينها وبين ذاتها... خوفها لي مزال مسيطر عليها.. ورغبتها الكبيييرة فأنها تغلب عليه.. وهي في غمار هاد الحرب وكارزة على يديها وعينيها مغمضين.. حسات بصباعو لي تخللو صباعها وشد يديها وسط يده بزوج وزير عليهم حتا فتحات عينيها لقاتو كيشوف فيها ووجهو رجع حمر مزنك.. وذاتو كتقطر.. وبهمس وسط انفاسو الساخنة نطق.... \n\nبراء :ما تغمضيهومش... شوفي فيا.. \n\nبقى شاد يديها ورجع هبط وجهو مكمل مداعباتو ليها... وسرحان بقبلاتو على جسمها وهي متبعاه بين رموشها وكتشوف فجسمو لي مغطيها... قاس أماكن من جسمها خلاها تصدر صوت أنين وتعض على شفايفها وقلبها وذاتها تهزو وزيرات على يديه بقووووووة حتا دخلو ضفارها فيديه... هز عينو فيها شافها مغمضة عينيها وكتقوص حجبانها وذاتها عراقت ورجع طلع تقابل معاها وطلق يديها... \n\nبراء : فتحي عينيك... \n\nفتحاتهم بزز فيه وهي تحتو عقلها ايخرج... ما حيلتها ليه ولا لعقلها لي كيدي ويجيب حاسة بيه ايطرطق... حط جبهتو على جبهتها.. وعينو فعينيها وشد وجهها بين يديه كيقبل شفاه ديالها ببطء.. ورجليه خدامين كينصل بيهم سروالو... ومنسيها ومرة مرة ينطق بشي كلمة باش تفتح عينيها وتشوف فيه... وهي بزز باش مركزة معاه... وكل مرة كتجي صورة الشيخ قدامها وكتبغي تبعدو كتقاطعها صورة جوليان وكتخليها ما تراجعش وتزييييد تقوي راسها كثر باش تحارب على قبلو... نساها بحركاتو حتا ما حسات غير بفخاضها لي طلعات معاهم التبوريشة فاش زولها السروال... كيفاش وفوقاش ما عرفاتش... وحسات بلحمو لي تحط على لحمها.. وحدرات عينيها بين رموشها لقات راسها صوووولو.. وما استوعباتش ايمتا تزولو حوايجها... كرزات على سنانها حمرة اطرطق بالحشمة والسخانة وخرجات عينيها.. شاف فيها بين رموشو وعينيه معسلين وما قدرش يحبس ضحكتو على رد فعلها.. تبسم وقرب حدا وذنيها ناعس فوق منها ومكالي بيديه ما يثقلش عليها... ووشوشلها بهمس حتا تبورشات ذاتها كلها وعوجات عنقها وعضات على فمها... \n\nبراء :كنبغيييك.. زيدي صبري.. \n\nحسات بيدو لي كتفتح رجليها.. وزيرات على كتافو غرزات ضفارها فيهم.. وقلبات وجهها للجنب سادة عينيها وشعرها لاصق على جبهتها بالعرق.. ذاتها كتغزل... وقلبها ايسكت... وجسمها سخووون وكلها عرقانة... وراسها حسات بيه بدا كيضرها بقوة ما كيدي ويجيب... لاحظ بلي بدات كترجف وخوفها كيبان من حجبانها لي كتقوصهم وترجع تسرحهم وهو ينطق مفيقها..\n\nبراء :تالا.. فتحي عينيك.. شوفي فيا.. \n\nتالاسين :اممممم.. \n\nبراء :فتحيهم... شكون انا.. \n\nتالاسين :(مغمضة عينيها وبزز باش كتنطق) ببب... ببب.. ببراء\n\nبراء :هاكاك احبيبة.. وا فتحي عينيك.. \n\nفتحاتهم بشوية وشافت فيه.. حط عينو فعينيها ويديها شادة فكتافو ومزيرة... حتا حسات بشي حاجة ضربات تحتها وهي تشهق وعضات على فمها... \n\nتالاسين :ببب.. براء \n\nبراء :شششش... صبري.. \n\nفاش حاول ثلاثة دالمرات بشوية ... وفكل مرة كيلقى شي حاجة قاصحة كتحبسو.. عرف بلي القضية عندها حامضة وبلي ماشي بالساهل غادي يفض غشاء بكارتها... \n\nبراء :(زير على فكو) مييييييييغد... \n\nهز راسو فيها... وتقابل معاها وهي تحتو الدموع بداو ينزلولها وكتهترف تحت منو وتمتم وتكرز على سنانها... مسح على جبهتها العرقانة وحط وجهها بين يديه حتا شافت فيه كترجف.. ونطق كينهج... \n\nبراء : اتصبري معايا واخة... زيدي صبري ما بقى والو... \n\nتالاسين :(زيرات على عينيها كتبكي) اههئ اههئ... \n\nبراء :شششش... تالاسين... حبيبتي... صبري عافاك... وشوفي فيا... (فتحات عينيها فيه) ما تغمضيهومش.. خليك معايا.. وزيدي صبري.. \n\nحركاتلو راسها وهي كدمع... وشدلها يديها بزوج علاهم وشدهم بيد وحدة مزير عليهم... وشاف فيها نظرة خوفاتها من لي جاي... \n\nبراء :غادي تصبري... \n\nهبط راسو وحط شفايفها وسط شفايفو وسرح معاها بقبلاتو ولمساتو.. وهي مرفوووووعة مرة معاه مرة مع ذكرياتها لي شغلو بالها... حتا غفلها... وشهقااااات بقوووووة وشدات كتفو لي جا قدامها بعضة غرزاااااات فيه سنانها مزيااااان وعينيها خرجو قدامها وصدرها تهز تحتو... \n\nعذرا على المشاهد الغير اللائقة 😁\n\nتهز بشوية من فوق منها... جمعلها رجليها بشوية وهي كتعصر.. وتلاح حداها كيرد النفس وعضتها كتوزوز فكتفو.. جر الغطاء سترها وستر راسو وقلب وجهو شاف فيها قالبة وجهها وعاضة على يديها وشعرها لاصق على وجهها وعنقها بقوة العرق والباقي من صدرها وعنقها لي ما مغطيينش كيبريو وذاتها حمراء... عض على شفايفو فرحان ما قدرش يخبع ابتسامتو ودغيا حنحن وجمعها.. طل عليها مخرجة عينيها وعاااااضة على يديها بقوة وكتعصر ودموعها شلال على خدودها.. تنهد ومد يدو خشاها تحت راسها وقلب وجهها لعندو وخشاها فصدرو وشد يديها لي عاضة عليها زولهالها وهي تخرج شهقتها وتسمع صوت بكاها... \n\nبراء :ششش صافي... \n\nشد يديها لي كانت عاضة كيشوف فيها خلات عضتها مطراسية فيها... قوص حجبانو بتضايق وقرب يديها باسها فوق العضة وحط يديها على صدرو وهو شادها ودار كيشوف فيها وهي حاطة راسها على كتفو فاشلة وكتدمع وتعصر فعينيها وتعض على شفايفها بقوة لحريق... بعدلها الشعر على وجهها وجمعو بين يديه ومسح على وجهها وباس راسها وزيرها عندو... \n\nبراء : سمحيلي.. بلحق كان ضروري ندير هاكاك.. \n\nتالاسين :(الصمت غير صوت أنينها لي كيتسمع) \n\nبراء :وا صافي... حبيبتي نتي... بركة من لبكى \n\nتالاسين :الصمت.. \n\nعقد حجبانو وهز راسو متكي على يدو وشاف فيها وهو نصو الفوقاني فوقها... ودورلها راسها شافت فيه.. \n\nبراء :مالكي.. \n\nتالاسين :(طلات عليه بين رموشها بنص عين ورجعات لبكاها..) \n\nطلع حجبانو بدهشة ورجع هبطهم بالزربة... ولاقاهم بجدية وهو خايف لا يكون تنادم معاها الحال.. حيث سكوتها ما عجبوش... \n\nبراء :ياك ما تنادم معاك الحال... \n\nهزات عينيها شافت فيه وسط دموعها.. جرات عليها الغطاء كثر.. وغير بغات تقلب وتقاد فالنعسة وهي تعقر بين رجليها وعطاتها للبكى... وعضات فمها لي ايطرطق بلحمورية... \n\nتالاسين :اهههههئ اععععع تتتت.. تتت.. تتقصحت اععععع اههئ \n\nبراء :(مسح دموعها بكفو) وا راه ضروري.. بلحق شوية ويفوتك... \n\nشاف فيها بقلة حيلة وهي كتلوي فراسها وتقطر فعينيها بالوجع... وقلب وجهو كيحك لحيتو ويخبع ابتسامتو بيديه... ما قادرش يكبح فرحتو أنها رجعت مرااااااتو.. قولا وفعلا... ورجع شاف فيها... وتقاد حداها وجرها عندو كيمسح وجهها وكيحاول يهدنها ويضحكها.. \n\nبراء :نعطيك لكتف لاخور تعضيه... (ما جاوباتوش) بففف وصافي... وا شنو نديرو نتي كووولشي عندك قاصح.. من راسك حتا لرجليك معكسة فكولشي.. \n\nزيرات على فمها وسط دموعها وهو خاشيلها راسها فعنقو... الفم لي تجاوبو بيه ما عندهاااش... وهو جالس كيعصبها.. ما كايبانلها غير عنقو وهي تقرم عليه بعضة خلاتو كيفرطط حداها.. \n\nبراء :اححح احححح طلقي المسعورة... درتيها بصح... راه غير ضحكت... هههههه احححح ما تعضيش.. \n\nطلقات منو وكملات بكاها قالبة وجهها... وهو كيضحك واخة مقصح وكيمسح على ديك العضة بيدو باش يبردها.. \n\nبراء : شنو دابا كتفدي دقتك... \n\nتالاسين :(ما كتجاوبوش) \n\nبراء :(ضحك وقلبلها وجهها حتا شافت فيه وتنهد بارتياح) فدي الالة.. غير منين بديتي كترجعيلي تالا لي كنعرفها هاديك هي الدنيا وما فيها... وشحال ما تقصحتي عضي حتا يبرد حريقك... المهم هو أنك هاد المرة ما خليتيش لي داز يوقف فطريقنا...\n\nشهقات وزادت خشات راسها فعنقو كدمع من حريقها... وفنفس الوقت تنهدات براحة... ما قاداش ثيق بلي دارتها... وتغلبات على مخاوفها وأخيرا... حيث خوفها من خسرانو وأنها تشوفو فحضن امرأة أخرى كان أقوى من دوك المخاوف لي دازو... أحياناً خوفنا من بعض الأشياء كيكون مزروع فقط فدماغنا... وبمجرد ما نجربو اننا نواجههم كنلقاو بلي داك الخوف ما هو غير وهم خلقو عقلنا باش يحافظ على مساحة أمانو الوهمية.. \n\nتالاسين :(بلسان ثقيل) ممم.. ما عمرك تتت.. تت.. تخليني يااااك \n\nبراء :(تنهد وهو كيمسح على شعرها وعينيه فالسقف) أنا عمري نويت نخليك... نتي لي كنتي ناوية ديريها... ونتي لي بعدتي عليا ماشي أنا... \n\nشهقات ويديها لي كانت مرمية فوق صدرو طلعاتها بشوية لعنقو بحال الا معنقاه... وسكتات كتصنت لحريقها... وحتا هو سكت... مخلي غير يدو لي كتداعب شعرها.. حتا حس بيها سكتات وهز راسو شاف فيها... لقاها غمضات عينيها... تنهد مبسم وتجلس بشوية مقادلها راسها فوق المخدة وتقابل مع وجهها كيداعبو بأطراف صباعو... \n\nعض على شفايفو فرحان... وحنى باسها من شفايفها بشوية باش ما يفيقهاش... استحلاها وخلا شفايفو محطوطين على دياولها شوية وهو مغمض عينيه... وعاد هز راسو كيدوز صباعو عليهم... تنهد براحة... وجر الغطاء غطا كتافها... ومد يدو هو للبوكسور ديالو كيلبسو... وعينيه حاضيينها مبسم... حنحن وتوجه للحمام يدوش باش يصلي صلاتو لي ما صلاهاش... وخرج كينشف ذاتو وعينيه ما زكلوهاش وهي ملوية فبلاصتها ما كتزعزعش بتاتا... لبس كيطمتو فالاسود ودار القب على راسو مغطي شعرو الفازك... خدا صلايتو صلى لي فاتو... ورجع جلس قبالتها شحااال كيشوف فيها ما شبعانش منها... حتا تهز وخرج من البيت موجه للكوزينة وجبد داك العشاء وبدا كيسخن فيه وهو كيدندن ويصفر وراااشقالو بالجهد... حتا وجدو وستفو فبلاطو كبير وقادو... ومشى جيهة بيتهم... حط لبلاطو من يدو وجلس قبالتها كيفيقها بهمس... \n\nبراء :تالا... تالاسين.. نوضي تعشاي\n\nقوصات حجبانها بانزعاج.. وبدات كتمضغ فنعاسها ما باغاش تنوض.. \n\nتالاسين :اننننمعننن... \n\nبغات تقلب للجنب لاخور وتحركات بالزربة وهو يضربها الضوء تحتها حتا فتحات عينيها بلهلا يطريه ليها وعضات على فمها... \n\nبراء :بشوية عليك.. \n\nشافت فيه بين رموشها ساكتة وساقرة على الحريق حتا يبرد... وعاقدة حجبانها مخسرة حيث فيقها من نعاسها وعاد حيث مضرورة من تحتها... \n\nبراء :نوضي تعشاي.. \n\nتالاسين :(بصعوبة) اممم.. غير خليني\n\nبراء :لا اتنوضي... باينة النهار كلو ونتي كتخملي ما اتكونيش كليتي... ما تنعسيش بجوعك...\n\nشافت فيه ساكتة ما قاداش تنكر بلي فعلا ضرها الجوع.. ولكن فهاد الساعة كرشها هي اخر همها... ورجعات غمضات عينيها وتقادات تنعس... \n\nتالاسين :بلاش.. \n\nبراء :لا اتنوضي.. وخاصك تلبسي حوايجك ما تنعسيش بلاش.. ايضربك البرد ونتي مزالة عيانة.. \n\nشافت فيه مقوصة حجبانها.. وعاد سرات معاها القضية بلي هي مزالة عريانة... وعااااد بدات السيدة كتستوعب لي وقع وكطلع معاها الصهدة ديال الحشمة وعينيها قد ما كانو مغمضين بالنعاس تفتحو على وسعهم... قبايلة كانت ملاااهية مع حريقها ودابا عاد توكضات شوية وبدا يدخل معاها لبلان... زيرات على فمها كتسرط فريقها وشدات فحرف الغطاء جراتو حتا غطالها النص فوجهها وبقاو غير عينيها لي كيبانو وبدات تفتف... \n\nتالاسين : اااا... اممم.. اااننن... \n\nشاف فيها حابس الضحكة بزز.. واخة ترسمات ابتسامة صغيرة على جنب فمو وزير على شفايفو حابسها... وطلع حاجبو فيها فاهم بلانها.. ومع هو اصلا من ديما كيعجبو يطنز عليها فما قدرش يفلت هاد الفرصة.. \n\nبراء :(غمزها) ياك ما عجباتك النعسة صولو.. \n\nعضات على سنانها وجرات داك الغطاء تغمات بيه ما بقى كيبان فيها والو وبقى كيتسمع غير صوتها وهي كتغبن.. \n\nتالاسين :مشي فحالك انههههنن.. ما تهضرنيشي... \n\nبراء :(تسمع صوت ضحكتو ومد يدو كيجر عليها الغطاء) فين انمشي ههههه دابا درنا شي فشي ولي عطا الله عطاااااه هههه\n\nتالاسين :(خرجات عينيها تحت الغطاء) اععععع بعد مني.... خليني عليك انههننن... \n\nبراء :وا نوضي غير لبسي وكولي وما ندورش بيك... \n\nتالاسين :(بصوت خافت) غير خليني ما بغيتشي\n\nبراء :(حك راسو) مشكيلة معاك نتي... شنو انديرو لهاد الحشمة ديالك ما عرفت... دابا ما اتنوضيش؟\n\nتالاسين :خرج فحالك.. \n\nبراء :(طلع حاجبو) امممم.. واااخة هانا انخرج... ها الماكلة حداك لبسي وكولي صافي \n\nتالاسين :امممم... \n\nسكتات عاضة على شفايفها وشاداها البكية بقوة ما غرقات فراسها... وبين رجليها لي بمجرد ما تزعزع رجليها غير شوية كيعطيها الحريق وكتحس بيه كيوزوز... حتى سمعات صوتو تقطع... بقات شحال وهي كتصنت من تحت الغطاء حتا حسات بيه خرج... وهزات الغطاء على وجهها بشوية كطل بنص عين.. غير ما لقاتوش قدامها وهي تعري وجهها وحطات يديها عليه كتندب وتحندب... \n\nتالاسين :اووووف كي انعمل نشوف فيه دابا انهننننن تفووووو... (تقصحات وشدات بين رجليها) احححح بالناقص الزمر..\n\nبراء : دابا تزيان القضية من بعد وتعجبك \n\nفتحات عينيها على وسعهم قدامها ودارت شافت موراها دغيا.. ومع دارت بالزربة تعقرات بالمعقول وتكمشات فراسها مخيبة سيفتها... \n\nتالاسين :ااااااااااي... \n\nقرب عندها وشد فيها هو لي كان جالس على حرف الناموسية موراها وساكت كيتسناها تهز الغطاء على وجهها... \n\nبراء :بشوية عليك.. ما تحركيش بالزربة.. جرحتك باقة طرية... \n\nتالاسين :(بدات دمع عاود مقصحة) انهننننئ فرعتيني وجاي تقولي بشوية... مشي بعد مني انهننن اههئ خليني عليك... \n\nبراء :هههههه وا راه ضروري شحال من مرة انقولهالك... واش ما قراوكش التزاوج فسيونص ههههه\n\nتالاسين :بعد مني... ما عنديشي كانتك دابا انهننننن اااااااي اوووف \n\nبقى معاها كيصبر فيها ويطنز عليها وهي جايبة فشوشها عليه.. حتا هدن حريقها شوية وترصات فبلاصتها مغطية راسها وهو جالس فوق راسها وناض جبد كبوط دلقطن غليظ من وسط حوايجها طويل شوية وجبد معاه سليب ودار شاف فيها.. \n\nبراء :خليني نلبسك انا.. نتي ما اتقديش\n\nتالاسين :(بالزربة) لا لا لا.... غير اراهوم لعنا انا انلبس راسي.. \n\nبراء :راكي اتقصحي.. \n\nتالاسين :وا غير خليني.. \n\nبراء :مااكي معكسة... راه ما بقى ما يتخبع دابا صافي.. \n\nتالاسين :(خبعات وجهها) برااااااء والله حتا حرام عليك اهنههههنن صافي... \n\nبراء :هههه صافي هاني سكت... يله ها هما لبسيهم شوية ونرجع باش نتعشاو... \n\nشافت فيه ساكتة... حطلها لحوايج حداها وهبط خطف بوسة من فمها بالزربة وخرج كيضحك مخليها هي اطرطق فبلاصتها ومتبعاه حتا غبر من قدامها... وناضت تجلسات بستة وستين كشيفة وهي كتنگر وتغبن.. مدات يديها للحوايج كتقاتل معاهم تلبسهم... تلبس يد وترتاح.. وتخشي رجل وتبقى شحال وهي لاوية كتوجع حتا ما قالت لبساتهم وتكات على ظهر الناموسية براسها كترد النفس وهي كتفكر شنو وقع... حطات يديها على وجهها حشمانة من راسها.. ومن تحت يديها بانت ابتسامتها الصغيرة ولي مشات وكتوساع حتا تبعوها الدموع...كانو دموع الفرحة... واخة حشمانة ومقصحة وكلشي مجموع عليها.. ولكن فرحانة... فرحانة حيث واخييييييييرا دارت لي ما قدراتش ديرو هذا شحال... اخيرا تغلبات على راسها وعلى خوفها... اخيرا تقدر تعيش حياتها طبيعية كما أي امرأة مع راجلها... والأهم أنها اخيييرا شافتو فرحان.. \n\nمسحات دموعها لي ما بغاوش يحبسو... كتحمد الله وتشكرو فخاطرها... تنهدات براحة وسط دموعها حتا دخل عليها لقاها كدمع... عقد حجبانو باستغراب وتقدم جيهتها.. وهي غير شافتو بدات دور فعينيها وتسرط فريقها حتا جلس حداها وهزلها الشعر على وجهها.. \n\nبراء :واش مقصحة بزاف؟؟؟\n\nهزات راسها مسحات عينيها وخطفات فيه الشوفة وقلبات وجهها بالزربة كاع ديك الزعامة لي زعماتها قبايلة طارت دابا... وتبسمات ابتسامةة كطمنو بيها.. \n\nتالاسين :شوية.. حتا كنتحرك.. \n\nبراء :(كيهز شعرها ويمسح على خدها) وعلاش كتبكي؟؟\n\nشافت فيه ما عارفة ما تقول... شنو اتجاوبو... فرحانة حيث درناها.. هي اكيد اتقصد أنها فرحانة حيث تجاوزات ديك العقبة لي كانت واقفة فطريق حياتهم... ولكن هو أكيد ايشدها عليها... بلا والو شاد فيها ومطلعها عليها.. عسااااا إذا قالتلو دموع الفرحة طررر يااااااا طرررر ما يفكها منو حد... \n\nتالاسين :ااا ما تديشي عليا... ما بقاشي فيك الجوع... ما انتعشاوشي\n\nشاف فيها كيحقق فيها وهي كدور فعينيها... ورجع قلب وجهو ما بغاش يحكر.. مد يدو لبلاطو دالماكلة هزو وحطو بيناتهم على الناموسية وبداو كياكلو.. هي عينيها غير فديك الماكلة كتنقب بشوية ما قاداش تشوف فيه هو لي اووون فاص ليها... وهو عينو غير عليها وحاضيها غير هي حتا قرب يوقفهالها.. وساعة ساعة يرميلها شي حاجة ففمها ولا يشقمها بشي كلمة ويخليها غير كتبيض... \n\nمن بعد ما سالاو.. جمع هو الماكلة... وناض خلاها هي كتجر الغطاء وطل على لفراش من تحتها... كتقلب على الدم فين هو حتا طاحت عينيها عليه.. وتلونات كثر.. حتا حسات بيه دخل وتنفضات دغيا هزات راسها وتغطات وبقات كتلعب بعينيها.. الشيء لي لاحظو هو وخلاه مطلع حاجبو وهو مقرب جيهتها... \n\nبراء :شنو كنتي كديري\n\nتالاسين :ااا.. وو.. ووالو... شني انعمل... وو.. والو\n\nتوجه للكوافوز هز تيليفونو كيبقشش فيه وواقف عليها كيهضر وعينو فتيلي.. \n\nبراء :(بتشكيك) اممم... وعلاش كنتي كطلي\n\nتالاسين :انا... طليت.. فوقاش ؟؟\n\nبراء :(ضحك وحط تيلي) هههه ما تبقايش تكذبي حيث ما كتعرفيش...\n\nهز عليها الغطاء وهي لابسة داك الكبوط طالعلها حد لفخاض حيث ناعسة.. وهي تبرقق عينيها فيه ووبدات تجر فالكبوط يهبط.. \n\nتالاسين :شني كتعمل.. خليني مغطية.. \n\nما تسوقلهاش... حدو تبسم ابتسامة جانبية.. وحنى مكالي بركبتو على حرف الناموسية وحط يديه تحت منها وهزها بالخف وهي كتبغي ترطى بين يديه وما كتقدرش حيث خايفة تعگر... \n\nتالاسين : برااااااء شعندك... نزلني... \n\nبراء :سكتي مالكي... \n\nوقفها على رجليها وهي كدور فعينيها ما فاهماتش شنو باغي يصنع... \n\nتالاسين :علاش هزيتيني.. شني باغي.. \n\nبراء :علاش فيك الهضرة بزاف... \n\nشافت فيها مطلعة حجبانها بزوج وكترمش.. وهو دار زول داك الغطاء فمرة حتا بان المستخبي ودار شاف فيها بنص عين وهو حاط ركبتو على حرف الناموسية... \n\nبراء :هادشي علاش كنتي كطلي... \n\nتالاسين :(قلبات وجهها كتسرط فريقها وتلعب بصبعانها ساكتة) \n\nبراء :(تبسم بالجنب) وشوفي فيه مالكي... ياك كنتي باغية تشوفي\n\nعجباتني الجلسة فبيت النعاس 😂😎\n\nما جاوباتوش وقلب وجهو كيتبسم ويحرك راسو يمين شمال.. وجر داك الكوفرلي زولو كيطويه وهي حاضياه بنص عين شكيدير.. حتا طواه مزيان ودار كيشوف فيها بطرف عينو حتا هو وحطو فقنيتة معزولة ودار شاف فيها..\n\nبراء :ها هو.. حتا تبغي وحنزري فيه مزيان ههه\n\nميقات فيه عينيها ودارت كتشوف قدامها وتعوج فمها.. شاف فيها هو بدهشة وتقدم عندها معنقها من لور...ودور يدو على كرشها وخشا راسو فعنقها\n\nبراء : كتقلبي فيا عينيك لحسك امممم.. (عضها من وذنيها)\n\nتالاسين :(نقزات بين يديه) ااااااي... اواعدي هدااااا..\n\nبراء :(كيعضها وهي كتهرب براسها وعنقها وضحك) تعاودي تقلبيهم... هضري لحسك امممم.. تعاودي\n\nتالاسين :ههههه هداااا.. براء صافي... هههه اواعدي لا هههه\n\nبراء : (ضحك مع ضحكتها وهو مزال كيعض فيها بشوية) ههه شيبتيني معاك وكتزيدي بالتعواج... شنو ندير فيك امممم..\n\nتالاسين :(كتحاول تفك يديه لي دايرين عليها وهو مزيرها) ههههه صافي بركة... بعد كتقوقشني ههههه\n\nحبس وحط ذقنو على كتفها.. تنهد وسط ابتسامتو وشاف فيها هي لي مدورة وجهها باش تشوف فيه وكضحك... وسرح وسط عينيها وضحكتها.. \n\nبراء :اتحمقيني نتي.. \n\nتالاسين :هههه راك حمق عاد انحمقك.. \n\nتنهد وزيرها عندو من كرشها وباس عنقها حتا تلوات بين يده ورجع هز راسو فيها.. \n\nبراء :شنو كديري فيا\n\nتالاسين :(شافت قدامها كترد شعرها مور وذنيها ساكتة وكتضحك) \n\nعض على شفايفو وهز راسو مبعد عليها شوية وغفلها وهزها بالزربة وحطها بلاصتها... \n\nبراء :يله دابا... وقت النعاس.. \n\n🍂🍂🍂🍂\n\nدازو ثلاث أيام... بيناتهم جو هادئ... وزويييين.. رجعو لضحكتهم وفرحتهم.. ورجعات فيهم الروح... هو كيقيل خدام مع باه ما كيجي حتا ليل مسخس وهي كدوز ايامها فالدار اولا كتلاقا بيسان وكتسنى ليل فوقاش يجي باش تشوفو... بدات كتقدر تنوض وتحرك وتمشى عادي... واخة النهار لول جاتها قاصحة ولكن بشوية بشوية بدا يبرالها لحمها.. وفطول هاد الفترة ما كانش كيقرب منها... يعني كيبوس ويعنق ويشبع فيها تشلقيم ولكن ما كيفوتهاش...\n\nمن بعد يوم طويل... فتح الباب ودخل عيان... ولي رجع متعود هاد الأيام كيدخل كيلقاها طالقة معطر زوين فيها وريحة الطياب عاطية... زول صباطو وجاكيطتو ودخل كيتسلت حتا طل عليها فالكوزينة.. حط شي ميكات كانو فيديه بشوية.. وهز راسو فيها.. كانت عاطياه بالظهر.. لابسة بيجامة قطنية.. سروال لاصق عليها وطالع على الكرش مع فوقاني ديالو قصير شوية ومزين برسومات فالرمادي والأحمر.. وجامعة شعرها عشوائيا بمقبط مخلية خصل مترشة على عنقها.. كتقطع الدجاج ومرة مرة تحرك الخضرة لي كتشحر... حتا حسات بيديه دارو على كرشها وشمات ريحتو ودورات وجهها شافت فيه فرحانة...\n\nتالاسين : جيتي.. ما سمعتكشي... فوقاش دخلتي\n\nدارت عندو مقابلة معاه ويديها هازاهم باش ما توسخوش وهو كيشوف فيها وساكت باين فيه من عينيه مدكدك..\n\nبراء :عاد دابا..\n\nتالاسين :باينة فيك عيان... \n\nبراء :الصمت\n\nقوصات حجبانها فيه باستفهام.. كيشوف فيها وساكت.. ويديه حاطهم على البوطاجي مكاليها بيهم... ومصغر عينيه المعسلين بالعياء فيها... \n\nتالاسين :شعندك كتشوف فيا هايداك ههه..\n\nبراء :(بهدوء) توحشتك...\n\nطلعات حجبانها بزوج بدهشة ورجعات هبطاتهم بالزربة.. كتحاول تخبع ابتسامتها المفضوحة.. \n\nتالاسين :اححم.. وا هاني حداك\n\nتبسم ابتسامة جانبية دغيا جمعها.. وحط يدو على عنقها كيلعب بصباعو فيه ومتبع خركات يديه بعينيه وهي كتشوف فيه.. وقلبها غااااا ما جهادو دقاتو... هز عينو شاف فشفايفها.. سرطات ريقها ودوزات لسانها عليهم عرفاتو شنو ناوي يدير.. وحتا هو ما خيبش ظنها وخداهم وسط فمو كيبوس فيها.. زيرها مع البوطاجي وشد وجهها بزوج يدين وهي يديها مهزوزين... غمضات عينيها مستسلمة ليه.. وحتا هو خلاها تستمتع معاه بطريقتو لحنينة... لغى شي حاجة اسمها القوة او العنف واخة ما يكونش شي عووووونف ولكن الشدة ما كيستعملهاش معاها... يله ما قال بدات تولف معاه... ما سخاش يطلق فمها خاصة وأنها متجاوبة معاه بحركات شفاهها البسيطة.. وبزز باش بعد عليها فاش قربات تقطع فيهم النفس مخلي قلبها كيزدح ورجليها بزز باش هازينها وبزوجهم كينهجو وانفاسهم كتضرب سخونة... \n\nبراء : انا انمشي نبدل عليا... \n\nحركاتلو راسها وهي كتشوف فيه تسرطلها اللسان... تبسم ابتسامة خفيفة وحتا بغا يمشي ورجع وخطف منها بوسة بالزربة وخرج مخليها هي شادة على قلبها لي ايسكت... ودغيا قلبات وجهها هزات الموس كتحرك بيه المقلة دالخضرة وتفرنس عاد ردات البال شنو كدير... \n\nسالات ودارت شافت فدوك الميكات لي جاب... هزاتهم كتقلب فيهم لقاتو مبرعها سقاطة لي تسالاتلها وهي مبلية بيها... فاش ما تلقى ما دير تهزها تنقب منها وخاصة فاش كتكون كتقاد شي فيديو اتحطو فاليوتوب... تبسمات فرحانة حيث تفكرها وكتجبد داكشي وتستفو.. خلات الماكلة كطيب نقصات عليها وتوجهات عندو للبيت تشوفو شكيدير... دخلات كتقلب عليه فالبيت ما بانلهاش..وردات البال للضوء لي جاي من الحمام وما زعماتش تدخل واخة كان فاتح الباب... ووقفات فوسط البيت كتعيط عليه.. \n\nتالاسين :براء.. واش ادوش نجبدلك حوايجك.. \n\nبراء :اممم.. لا غير كنحسن وجهي\n\nتالاسين :(شهقات) هاااااااا اللحية؟ ؟؟\n\nدخلات عليه بالزربة.. لقاتو واقف كيدهن وجهو قبالة لمراية... لابس كيطمتو... طلع حاجبو وشاف فيها بنص عين من الدخلة لي دارت ودار شاف فالمراية مبسم وهي قربات وقفات حداه...\n\nتالاسين :(مخرجة عينيها) عندك يقولك عقلك تحسن اللحية..\n\nبراء :(ضحك) هههه غير انقص منها..\n\nتالاسين :ما تنقصشي منها بزاف... غير شوية..\n\nدار شاف فيها بين رموشو وهي مقابلة معاه بجدية وكتهضر من نيتها... حتا جرها وجابها قدامو وموراها لافابو وحصرها قدامو مبسم وهز يدو كيمدلها موس لحسانة...\n\nبراء :هاكي.. نقصي منها بيدك\n\nتالاسين :(بدهشة) هااااا... انا؟؟؟؟\n\nبراء :(عينو كتحقق فوجهها) امممم..\n\nتالاسين :انجرحك...\n\nبراء : ايوا حاولي ما تجرحيش..\n\nشاف فيها مطولا وفيدو الموس... وهي مترددة ديرها ولا لا.. وفلخر زعمات ومدات يديها شدات الموس من يدو.. وغير شداتو وحط يدو على لافابو موراها...\n\nتالاسين :اححم.. هبط شوية عندي\n\nبراء :ها هو...\n\nحدر راسو شوية وتقاد قبالتها... وهزات يديها بخوف كضرب ضربة وتقرا عليها عام خايفة لا تجرحو ولا تمشي دوز فالشعر كثر من القياس... وهو قبالتها حاط عينو فشفايفها لي قبالتو ومرة مرة يهز عينو فعينيها.. الشيء لي زاد توترها كثر... وما سالات حتا غفرلها الله وهزات فوطة كتمسحلو وجهو بيها وتفرنس وهي فرحانة منين قاداتهالو..\n\nتالاسين :ساليييييييت هههه (هزات يديها بعفوية كتمسح على لحيتو عاجباها) كتجيك زوينة هاكة... ديما خليها بحال هاد لقياس كتجي معاك... \n\nبراء :بغيتك... \n\nوهي فغمار هضرتها نطق بهاد الكلمة وسكتها... خلاها شادة على وجهو وحالة فمها فيه وعينيها توقفو عن الحركة... سرطات ريقها كتستوعب شو قال.. وهو عينو مركزين فعينيها كيتسنى جوابها.. \n\nساكت كيتسنى جوابها.. وهي مبلقة عينيها حيث كانت كتهضر فجيهة وهو قاطعها بديك الكلمة خلاها غير كتبيض ما عرفات ما تسبق ولا توخر... سرطات ريقها وبدات كتفتف... وبعدات يديها من على وجهو...\n\nتالاسين :ااا... انا.. انا...امنن.. ااا.. لعشا.. ااه لعشا غادي يتحرق... ااااه خاصني نشوفو..\n\nتسلات من بين يديه وخرجات كتخلف بالزربة ما شافتش موراها حتا دخلات للكوزينة وتكالات بالحيط مدرقة وحطات يديها على قلبها لي ايسكت...\n\nتالاسين :اووووف.. ايخرج عليا...\n\nخدات شهيق وزفير حتا تقادلها النفس... سرطات ريقها.. وجلسات على الطبلة دالماكلة لي عندهم فالكوزينة وهبطات على كاس دالماء شرباتو... وشافت قدامها كدورها فعقلها وتهضر مع راسها...\n\nتالاسين :عملتيها مرة اتالا... تقدر تعملها حتا دابا... صافي ما صعيبة غير البدية... (سكتات وزفرات) بففففف بلحق كنتقصح... اووووف... (سكتات وشافت قدامها بجدية) تااااالا جمع راسك بركة من لفشوش.. راه الزواج هذا ماشي اللعب فاين مشات ديك الزعامة ديال ديك النهار.. (رجعات كتغبن) انهنننن بلحق راه ما ايبقالي وجه نشوف فيه بيه انتعرا قدامو عااااااود انهنننن... (سكتات عاود وجمعات راسها) عيقت انا والله حتا عيقت... راه راجلي يتعرا قدامي ونتعرا قدامو عادي علاش مزوجين حنا ااااااااصلا...\n\nخدات نفس طويل وكملات داكشي دالماء لي كان باقي فالكاس وزدحاتو مع الطبلة وشافت قدامها بحزم كتقوي راسها وكتحنحن صوتها زعمة راها قررات صافي... وفجأة ربعات يديها فوق الطبلة وحطات راسها عليهم...\n\nتالاسين :اعععععع كي انعملا اربي وانا غير كيشوف فيا كنذوب بقالي غير نتزبط قدامو..\n\nسمعات صوت خلفات معاها فالكوزينة وهزات راسها لقاتو هو لي دخل.. قرب للبوطة طفى عليها ودار شاف فيها وهي مخرجة عينيها فيه ما عرفاتو من فوقاش وهو معاها... وقف لثانية شاف فيها بصمت.. طلع حاجبو وحنحن سرح صوتو وخرج بلا ما ينطق حتااااااا كلمة مخليها هي بحال لي مضروبة بطرشة.. وهي شبه مأكدة او نقولو مأكدة بلي سمعها... حيث الشوفة لي شاف فيها ما خافيااااش عليها... تبعاتو بعينيها حتا خرج ورجعات حطات جبهتها على يديها كتغبن... وفجأة هزاتو وناضت وقفات مكمشة فمها ومصغرة عينيها... هزات راسها وسرحات صوتها وتنفسات تقول داخلة للحرب... \n\nتالاسين : خليك قدها... ما تعاودشي نفس الغلطة... واذا تقصحتي صبر... ثلاث ايام وتبرا عاود... احححححم\n\nزعمات راسها وخرجات تقلب عليه.. ما لقاتوش فالصالة قالت ايكون فبيتو... وفعلا مع الدخلة لقاتو ساجد كيصلي داكشي لي فايتو وعاطيها بالظهر... وقفات فمكانها كتشوف فيه بإعجاب... وكتحقق فيه... ونسات راسها وهي واقفة وكتفرنس فبلاصتها وعينيها متبعينو حتا دار وسلم وقشعها بطرف عينو... كمل سلام وبقى جالس كيشوف قدامو ويتمتم بفمو كيستغفر الله.. وهي مزالة محنززة فيه.. حتا وقف كيجمع صلايتو عاد رداتلو البال وتقادات فالوقفة وقادات حوايجها وتقدمات جيهتو... \n\nتالاسين :الله يقبل.. \n\nبراء :(هز راسو فيها كيطوي السجادة وتبسم ابتسامة خفيفة ) امييين.. \n\nدار حط السجادة بلاصتها وتقدم جيهة بلاكارو كيجبد شي اوراق وحطهم فلافاليز دالخدمة ديالو باش ما ينساهومش.. وهي واقفة حاضياه وكتحك فراسها ما عرفات شنو دير... ولا باش تبدا... حنحنات حتا هز راسو شاف فيها وهو كيقاد الأوراق ورجع حدر راسو فيهم.. \n\nبراء :مالكي؟؟\n\nزعمات وتقدمات حتا وقفات حداه وحطات يديها على كتفو نغزاتو... تسناتو حتا شاف فيها ونطقات حشماااااانة.. وحنوكها ايطرطقو بقوة ما تجمع فيهم الدم..وعينيها غير كيدورو ما قاداش تشوف فيه... \n\nتالاسين :ما اتقصحنيشي ياك..\n\nعقد حجبانو ورجع سرحهم.. وحدر راسو فدوك الأوراق كيحرك راسو يمين شمال ويتبسم.. سد لافاليز وهز راسو تقابل معاها.. وجرها عندو من خصرها لصقات عليه وحط يدو على وذنيها كيلعب بصباعو فالحلقة لي فيهم.. \n\nبراء : انسولك جاوبيني.. \n\nتالاسين :(حركات راسها بالإيجاب) \n\nبراء : دابا فاش كتبغي شي وحدة ثقب وذنيها اول مرة.. كتقصح ولا لا!!! \n\nتالاسين:(على نيتها) امممم.. شوية \n\nبراء :ومن بعد فاش كتبغي تلبس شي حلقة وكترجع دخلها فيها كتقصح!!! \n\nتالاسين :(قوصات حجبانها) لا.. عادي كتولف... \n\nبراء :ايوا هاااانتي قلتيها.. كتولف... ونفس الشيء حتا دابا... غادي تولفي.. غير هو القضية جات فقنت اخر ماشي فالوذنين وديبلاصينا الحلقة بشي حاجة كبر وصافي... \n\nخرجات عينيها فيه وضرباتو لصدرو باغة تفك من يديه وهو كيضحك... \n\nتالاسين :ماااسخ والله حتا ماسخ... \n\nبراء :هههههه وراه غير كنشرحلك.. مالك\n\nتالاسين :(كتعفرت) ما تشرحليشي بعد غير مني... \n\nبراء : هههههه على دخول الحمام بحال خروجو.. (هزها بالخف) دابا شرحتلك ايوا خاصني نشوفك واش فهمتي..\n\nغمزها وشافت فيه وهو هازها وغادي بيها للناموسية... وما قدراتش تزيد تكمل فيه الشوفة وخبعات وجهها بين يديها مغطية بيهم ضحكتها وخجلها... وكتسمعو كيضحك عليها.. حتا حسات براسها تبومبات فوق الفراش وشهقات حيث رماها.. \n\nتالاسين :اواعدي... جهلتي.. مسيبني على وقفتك\n\nبراء :(تلاح جا فوق منها) جهلت وجهلة خايبة كاع \n\nحط راسو فعنقها كيعضها ويهرها وهي كضحك وتلوى تحت منو... حتا بدا كيدخل معاها فالمعقول بشوية بشوية.. \n\nحاطة راسها على كتفو.. وهو مدور يدو عليها وكيداعب كتفها بصباعو من تحت الغطاء ومكمشة فيه.. حنوكها موردين.. وساقرة حشمانة تهضر.. حتى زعمات وسولاتو..\n\nتالاسين :براء..\n\nبراء :(عينو فالسقف) اممم..\n\nتالاسين :بغيت نسقسيك..\n\nبراء :(قلب وجهو شاف فيها) وي.. قولي..\n\nتالاسين :(هزات عينيها فيه) احمم.. رجعتي شفتي جوليان ؟\n\nبراء :(طلع حاجبو فيها بجدية) شنو فكرك فيها دابا؟\n\nتالاسين : (حدرات عينيها) غير جات فبالي وصافي.. (رجعات شافت فيه) ما جاوبتينيشي\n\nبراء :(شاف فيها وتنهد) لا.. ما شفتهاش.. وما عوالش نرجع نشوفها..\n\nتالاسين :والخدمة ؟؟.. ما اتلاقاهاشي فيها..\n\nبراء :اصلا ساليت معاهم..\n\nتالاسين :(بدهشة) كيفاش؟؟\n\nبراء :(بهدوء) كما سمعتي.. ساليت الخدمة معاهم فمرة\n\nتالاسين :وعلاش؟؟؟ ياك نتينا كنتي باااغي ديك الخدمة... شحال ونتينا تسنى فيها.. علاش؟ واش على قبل جوليان؟؟ \n\nتنهد.. وسكت شوية.. وتهز تقلب على جنبو مكالي راسو بيديه وتقابل معاها هي لي حطات راسها على لمخدة.. تبسم فوجهها فاش شافها شحال حمراء.. وحط يدو على عنقها بعدلها الشعر عليه ورجعو لور.. \n\nبراء :ماشي عليها.. كان يمكنلي نخدم وماشي ضروري معاها.. ولكن الواليد محتاجني فهاد الوقت.. وانا ما نقدرش نخليه.. وزيد عليها الا كملت معاهم خاصني كل مرة نمشي لقنت.. وانبقى مجلي بالشهوووورة.. ونتي اتبقاي هنا بوحدك.. (تبسم وعضها من نيفها بشوية) وانا ما نسخاش بيك ههه.. \n\nتالاسين :(ضحكات بغنج) هههه.. عندك الصح خليك حديا حسن ههه\n\nبراء :جاتك على قلبك ههه\n\nتالاسين :هههه بلحق كنتمنى ما تندمشي.. شحال ونتينا كتحلم بهاد الفرصة.. ما نبغيكشي ضيعها بسبابي\n\nبراء :ماشي بسبابك.. حيث انا بغيت.. واش عيب نبقى حدا مراتي\n\nتالاسين :هههه لا.. \n\nبراء :ايوا هاكاك.. واصلا قلتهالك.. التصوير هوايتي.. ونقدر نديرها فأي وقت.. ماشي ضروري نخدم فيها.. وهاكة حسن... هاني معاون الواليد.. وعايش حدا مراتي... وهاني مع راسي.. شكون فحالي \n\nتالاسين :(شافت فيه مبسمة.. وتخشات فيه معنقاه) لهلا يخطيك عليا... \n\nبراء :(مسح على راسها وزيرها عندو) وما يحرمنيش منك... اه حقا منين جبدنا الموضوع دالسفر.. انا الصراحة كنت باغي نديك ونسافرو لشي بلاصة.. ولكن ما عنديش كي ندير دابا.. بلحق كنواعدك.. غير يخف علينا الضغط فالخدمة ونمشيو.. صافي\n\nتالاسين :(ابتسامة) ولا عليك... مهم انا حداك\n\nبراء :(تبسم عاحبو الحال) اححح على حلاوة اربي.. فين كنتي مخبعاها اممم.. (خشا راسو فعنقها) هادشي كامل خرج منك البرهوشة امممم \n\nتالاسين :ههههه بعد خليني نوض... العشاء ايبرد\n\nبراء :(طلع فوقها ووجهو مزال فعنقها وكيهضر) هههه نسخنووووه... \n\nوشدها تحت منو كيجيلها من هنا وهنا.. حتا صدقو مخليين داك العشاء كيتكلاصا فالكوزينة... \n\n🍃🍃🍃🍃\n\n🕦..... داز عليهم شهرين بحال السمن والعسل... عوضو فيهم كاع لي فات ونساو شي حاجة سميتها الهم... هو الخدمة كتقيل مغبراه وهي كل مرة وفين.. ومرة مرة يتجمعو عند العائلة.. والا جابتها كتخرج هي وياه يتسراو ولا يتعشاو برا... وهي بشوية بشوية بدات كتولف تعيش كأي زوجة عادية.. مزالة كتحشم منو ولكن غادة وكتولف.. وامينو لي شحال وهو غابر عليهم رجع ورجع بعجاجتو... منوض الروينة فالدار باللعب والتنقاز مع القطط لي كانو موااالفينو.. والفرحة لي فرحاتها بيه ما فرحهاش حتا براء... منين شافتو وهي تحمد الله وتشكرو حيث ما وقعلو والو.. \n\nبراء من بعد ما كان مخبع عليها لفلوس لي كانو تنصب عليها فيهم.. ولي كان ناااااسيهم.. جابتها وتفكرهم وقالها شنو كاين وداك النهار حلفات ولا بغات تسكتلو... دور دور وتنگر وتعاير فيه وهو مقشب معاها وحتا هي كتعايرو غاااا بالضحك.. أصلا كتفكر دوك الايام كتجيها الضحكة... وقررات تخبعهم وزادت عليهم فلوس صداقها وطلعاتلها حصيصة مزيانة.. وناوية تزيد عليهم وتفتح مطعم ديالها والا كانو كيتغانو على شي حاجة فهاد الشهورة لي دازو فغير على هادشي... هو باغي يكملها لي ناقصها.. وهي ما باغاش وباغية تكملهم راسها.. \n\nأما جوليان فما بقاتش بانت قدامهم.. حيث نزاها براء بالمعقول وبقى موراها حتا رجعات لبلادها وغبرات عليهم فدقة.. \n\n🍃🍃🍃🍃\n\nرجع للدار جايب معاه العشاء وراجع بكري على العادة... من بعد اتصالها سمح فكولشي وهز راسو وجا.. مع الدخلة قلع صباطو لي أصبح ممنووووع منعا باااتا أنه يدخل بيه للدار باش ما يوسخهاش ليها... تعرضلو امينو فالباب تابعينو دوك القشلة دالقطوط الصغار كي البط تقول هو باهوم... داز فيه وهز راسو كيقلب عليها وبالو مشطون مع صوتها لي سمعو فتيليفون.. تقدم وبانتلو مجبدة فوق الفوطوي ببيجامة خفيفة حيث الجو بدا يسخن على لي كان.. وجهها صفر حدها فتحات عينيها فيه ورجعات غمضاتهم... وهو خلف عندها بالزربة وجلس عند راسها وحط الميكات دالعشاء فوق الطبلة حداهم.. \n\nبراء :مالكي.. شنو وقعلك.. \n\nتالاسين :(بعياء) ما عرفت.. من الصباح وانا مشبراني شي دوخة ودابا جهادت عليا.. ما عرفت شعندي\n\nبراء :واش ليغيكل؟\n\nتالاسين :اححم.. ننن.. بلحق يمكن هي لي مرضاني هاكة حيث تعطلات عليا.. \n\nبراء :نوضي نديك للطبيب.. ما تبقايش هاكة\n\nتالاسين :لا غير خليني.. انرتاح وايفوتني الحال.. انا عيطتلك غير باش تجيب العشا معاك.. ما قدرتشي نطيب\n\nبراء :(مسح على راسها وحدر خطف بوسة من فمها) ما كليتي والو؟ \n\nتالاسين :(هزات عينيها فيه)\n\nبراء :(عقد حجبانو) قيلتي بالجوع؟ \n\nتالاسين :ما عندو منين يدوزلي والله .. \n\nبراء :ايوا بزز دوخي وتمرضي ونتي ما كتاكليش... نوضي جلسي.. نوضي كولي ما حدو سخون\n\nتالاسين :لا لا ما قادراشي.. \n\nشدها كينوضها عاقد حجبانو وهي ما قادرة حتا تهز الراس بزز باش جلسات شادة فراسها.. \n\nبراء :تهزي.. ما انعاودهاش.. ما اتمشي حتا تجيبيها فصحتك.. \n\nشافت فيه بقلة حيلة.. وهو عينو فيها لي لونها هرب من وجهها وصفرااااء.. تشوش عليها..ورجع شاف فالميكات كيفتحهم وهي حاضياه.. حدو فتح الماكلة وعطات ريحتها.. وهي تحط يديها على فمها وخرجو عينيها وناضت كتجري قاصدة الحمام وهو موراها... \n\nقردات كترد مصارنها وما كترد غير الماء صفر بقوة لي النهار كامل ما واكلة والو... حماااارت والعرق بدا يقطر منها وهو شادلها راسها وكيبعدلها الشعر على وجهها.. حتا سالات ووقفها فاشلة... غسلها وجهو وشللات فمها وخرجها جلسها فبلاصتها وطاحت هي حاطة راسها على المخدة وهو مخلوع ما عرف مالها.. \n\nبراء :نوضي نديك للطبيب.. حالتك ما عاجبانيش\n\nتالاسين :(مغمضة عينيها بزز باش كتهضر) لا.. بلاش.. دابا يفوتني الحال.. \n\nبراء :لا ما نقدش نخليك هاكة.. صبري انعيط للواليدة\n\nتالاسين :غير اتشطنها ابراء.. راه ما فيا والو غير لعياء.. \n\nبراء :لا والو... صبري\n\nجلس حداها على حرف الناموسية وظهرو متكيه وجبد تيلي من جيبو دوز النمرة دمو وهضر معاها تجي وتالاسين كطل عليه بين عينيها وتحقق فيه مزيااان.. حتا قطع ودار شاف فيها ومسح على راسها.. \n\nبراء :ها هي اتجي... \n\nشافت فيه بهدوء.. وهزات راسها بالثقالة حطاتو على حجرو وخشات راسها فكرشو ودورات يديها عليه وتنفسات ريحتو بعمق حتاااااا طلعات معاها وهو متبعها بتعجب.. \n\nتالاسين :خليك غير حدايا.. ريحتك زوينة\n\nبراء :(قوص حجبانو) ما دايرش لعطر.. \n\nتالاسين :(خاشية راسها فيه) اممم.. حتا انا قلت ريحتك \n\nطلع حجبانو بدهشة ورجع هبطهم ورسم ابتسامة على وجهو.. جاتو غريبة.. ولكن عجبو الحال.. عمرها تغزلات بشي حاجة فيها.. على الأقل ماشي بشكل مباشر... حط يدو على راسو كيمسح على شعرها وحدر راسو باس راسها.. \n\nبراء :بغيتي شي حاجة... نديرلك شي حاجة؟\n\nتالاسين :(كتشم ريحتو) اممم... لا غير خليني متكية\n\nبراء :هههه واخة.. \n\nبقاو جالسين وهي مخشية فيه كتشم ريحتو ومغمضة عينيها وهو كيلعبلها بشعرها حتا نعسات بين يديه... وبقى جالس مقابلها حتا تسمع الصوني ديال الدار.. وهزلها راسها بشوية حطولها على لمخدة وناض يفتح الباب مزال بحوايجو..مع فتحها دخلات رؤيا وموراها جواد لي جا معاها موصلها فهاد الليل.. \n\nبراء :مرحبا\n\nباس لمو راسها وسلم على خوه.. وسد الباب موراهم وشافت فيه رؤيا مشوشة.. \n\nرؤيا :شني واقع.. شعندا تالا؟\n\nبراء :ما عرفت والله.. جيت لقيتها عيانة.. كترد حاشاك وفيها الدوخة.. النهار كلو ما كلاتش\n\nرؤيا :(طلعات حاجبها) اممم.. فاين هي دابا\n\nبراء :راها فالبيت ناعسة.. اجي.. \n\nرؤيا :غير خليك.. انا انشوفها.. \n\nبراء :لا انجي معاك.. \n\nجواد :(شنق عليه من عنقو) اجي جلس مع خوك ابنادم.. راه شحال ما شفتك.. ولا ما توحشتينيش ههه\n\nبراء :شغادي نتوحش فيك.. خليني نمشي\n\nجواد :وزييييد جلس معايا مراتك راها ديما قبالتك.. ها هي الواليدة معاها مالك\n\nشدو ما بغاش يطلقو.. ورؤيا خلاتهوم كيتعابزو تما ودخلات هي للبيت.. لقاتها منشورة ناعسة.. قربات حتا جلسات عند راسها ودوزات يديها على شعرها وحدرات باست جبهتها وهزات راسها كتفيقها.. \n\nرؤيا :تالاسين.. تالا...نوض احبيبة \n\nبقات معاها ولوخرا حااااالة فمها.. وهي لي كان نعاسها خفيف ودغيا تفيق دابا جبدات عليه جبدة الموتة... وبزز باش فتحات عينيها كترمش وتفوه وداايخة.. \n\nتالاسين :(كتحك عينيها) امممم.. خالتي؟\n\nرؤيا :نوض احبيبة.. \n\nرجعات غمضات عينيها كتكسل وتجبد ورؤيا حاضياها حتا هزات راسها وتجلسات بزز شادة راسها وتحك عينيها.. عاد شافت فيها وتبسماتلها.. \n\nتالاسين :كيبقيتي اخالتي لباس... سمحلي وصافي عدبناك فهاد الليل.. (تفوهات) اااااه صبر نوض نغسل وجهي ما نسلمشي عليك بهاد الحالة هههه\n\nرؤيا :جلسي الهبيلة.. قالي براء فيك الدوخة وكتردي.. \n\nتالاسين :بفففف وييه ما عرفت شعندي... كانت كتجيني الدوخة وتمشي وهاد نهار ما بغاتشي طلق مني.. حاسة بالدنيا كدور بيا.. ومرخييييية حتا الماكلة ما بقيتشي كنقدر نعملا فدقمي غير كنشم ريحتها كنتغيلف.. \n\nرؤيا :(طلعات حاجبها) امممم.. نسقسيك وجاوبيني.. فوقاش اخر مرة جاتك ريغلا؟ \n\nتالاسين :(باستغراب) علاش؟؟\n\nرؤيا :سقسيتك ؟\n\nتالاسين :مهم هي تعطلاتلي شي شهرين دابا.. اصلا نتينا عارفاني ما عنديشي مقاادة\n\nشافت فيها كتبسم وبانت فرحة فعينيها استغرباتها تالا.. الشيء لي خلاها تقوص حجبانها ونطقات باستفسار... \n\nتالاسين :علاش ضحكتي؟\n\nرؤيا : الدوخة... الفشلة.. الردان.. وزيد عليها الريغلا لي تعطلات.. ما بانلك والو نتينا فهادشي؟\n\nتالاسين :بحالاش.. \n\nشافت فيها رؤيا مطولا مبسمة ومطلعة حاجبها.. وتالا كتشوف فيها مقوصة حجبانها وكتدورها فراسها.. حتا طلعات حجبانها بزوج ووسعات عينيها.. \n\nتالاسين :لاااااااا.. ما يمكنشي\n\nرؤيا :يمكن علاش ما يمكنش.. \n\nتالاسين :(ضحكات وجمعاتها) هههه.. لا لا... ما نضنشي... ههه اواعدي زعما نكون حاملة؟؟\n\nرؤيا :بنسبة 80% \n\nتالاسين :(حطات يديها على فمها) ههههه مستحيل... ناااااريييي.. خاصني نتأكد.. \n\nرؤيا :اوك غذا اجي عندي لكلينيك ونتأكدو... براء فاش ايعرف ايتسطى بالفرحة هههه\n\nتالاسين :لا ما تقولو والو.. خلي حتا نتأكدو والا صدقات بصح انا نقولالو ههه.. \n\nرؤيا :واخة الالة هههه انا انخرج ونقولو غير شوية دالعيا وصافي حتا لغذا ونتأكدو ان شاء الله \n\nتالاسين :(عضات على شفاه ديالها حاطة يديها على كرشها والفرحة اتنقز من عينيها) \n\n🍂🍂🍂🍂\n\nصبح الصباح وناضت هي متحمسة واخة حاسة بعضامها مهلوكين بززات على راسها وناضت.. ومن بعد ما وجداتلو الفطور وفطرو وطمن على حالتها أنها صبحات حسن من البارح ودعها ومشى لخدمتو... وهي تسناتو غير خرج ومشات كطير لبسات اول حاجة جات قدامها وقادات حالتها وخرجات قاصدة لكلينيك... \n\nبعد ساعتين ها هي راجعة.. والضحكة مشرگالها الفم... وعينيها كيبريو... فتحات باب دارها ودخلات عاضة على فمها وكتفرنس بوحدها... مشات لقطوطها ولامينو كتلعب معاهم وناشطة غير بوووحدها.. ودخلات لبيتها تبدل عليها.. وقبل كووولشي وقفات قدام المراية وهي حاطة يديها على كرشها وكتخايل راسها فاش تكبر كرشها... ومن دابا سبع شهور تقدر تكون هازة ولدها ولا بنتها فيديها... عقلها ما قادش يستوعب كمية الفرحة لي حاسة بيها... بغات طير... غير دور وضحك كيف لهبيلة وجلسات على الناموسية فتحات صاكها وجبدات منو التصاور ديال الحمل لي جابت معاه... وبقات كتمنضر فيهم وقلبها كيفرفر وكتسنى بشووووووق فوقاش يجي وتقولهالو.. ورجعات جبدات من صاكها الرضاعة لي شرات مع الفيتامينات لي شراتهم وهي كلها حماس لعشية... \n\nبقات جالسة وكتخمم وتبلاني وتفرنس... حتا حسات بالردة وحطات داكشي من يديها وناضت كتجري للطواليط تخوي مصارنها.. وبعد دقائق خرجات كتنهج مفزكة وجهها والدوخة شاداها وكتلعب بيها... ومشى بالها نيشان ليه باغة غير تشم ريحتو... جاتها الگانة تخشى فيه بحال البارح ولكن ما لقاتوش... وهي ترجع للحمام وقصدات الشبكة دالحوايج الموسخين لي حاطة تما وخشات راسها كتقلب فيهم حتا جبدات منها قبية ديالو فالابيض بكتابة كحلة فالصدر وخشانها فنيفها كتشمشم بحال الا كتشم قبطة دالنعناع...كتشم وتنهد بحال الا كترجع فيها الروح... قلعات داك التريكو لي كانت لابسة ولبساتها هي جاتها كبيرة ضاربالها تحت الفخض ويديها مدليين... تكمشات فيها وخشات وجهها فيها كتشم ريحتو وهي خارجة.. قلعات سروال الدجين لي لابسة ولبسات معاها شورط قصير ما كيبانش تحت من القبية.. وتجبدات على الناموسية ترتاح وما حسات براسها حتا داتها عينها ومشااااات..\n\nفتحات عينيها كتعجز وتفوه وتكسل... وكتحس بعضامها كلهم مدكدكين.. هزات عينيها فالساعة كانت 6 ونص دالعشية وهي تخرج عينيها مصدومة.. ما متيقاش أنها نعسات هادشي كامل... من الصباح منين جات وهي جابدة عليها... ناضت بالزربة ومشات نيشان توضات وصحصحات وهي كتحس بالحموضة طالعة مع حلقها.. وصلات داكشي لي فاتها وبدات كتجمع فالدار ودور بيها واخة نقية وعطات لامينو والقطوط ياكلو.. شافت الساعة كانت السبعة ونص ودخلات لكوزينة توجد شي حاجة للعشاء.. وهي كل ما كتفكر بلي قرب يجي كتحس بقلبها ايزهق... كدور وتوجد ومطلعة القبية على نيفها ما باغاش تشم ريحة الماكلة وريحتو كتحس بيها هي لي كترد فيها الروح... وكتهضر مع راسها او بالأحرى مع الجنين لي فكرشها كأنه معاها...\n\nتالاسين : باباك دابا وهو جا... احححح توحشتو.. توحشتيه حتا نتينا بحالي ياك... هههه وينو على وليدي ههه\n\nكتحسيها بحال لهبيلة.. وهي نيت داكشي لي كان باقي من عقلها ها هو جا الوحم ويطيرولها.. حتا سالات وخلات الماكلة طيب وخرجات خاشية راسها وتشمشم كي الحشايشي فكمام الكبوط.. توجهات لبيتها جابت الرضاعة ورجعات دخلات للكوزينة كتشوف فين اتحطها... وفلخر قررات تحطها حدا القرعة دالماء وخرجات كتفرنس وجلسات مكمشة رجليها عندها كتفرج متلفة الوقت... \n\nماشي بزاف... سمعات صوت السوارت فالباب.. وموراها صوت تحنحينتو لي زعزعاتها.. وناضت وقفات متلهفة حتا بانت قبالتو هو لي كيقلع صباطو.. وهز راسو فيها وهو حاني.. طلعها وهبطها وطلع حاجبو فاش شافها لابسة حوايجو... وتبسيمتها لي واصلة لجذر فمها... تبسم لا اراديا وهز راسو كيتقدم جيهتها وهو مزال مستغرب وكيطلعها ويهبطها بإعجاب واضح من عينيه وذايب فشكلها المغري... \n\nبراء :مساء الخير... \n\nما جاوباتوش... كانت واقفة وما حس بيها حتا ترمات عليه معنقاه حتا رجع خلفة لور.. ودورات يديها على عنقو وخشات راسها فيه كتشمشم حتا جابتلو تبوريشة فعنقو وهو ما فاهم والو... صدماتو بلحق صدمة زوينة... \n\nتالاسين :(خدات نفس عميق وسط عنقو وتنهدات) اممممم.. توحشتك \n\nقوص حجبانو وضحك بتفاجئ.. وشدها من كتافها وبعدها عليه بشوية وشاف فيها وهي كتبسم وخدودها موردين.. كتحسي بالقلوبة خارجين من عينيها وهي كتشوف فيه... \n\nبراء :(مسح على خدها) صافا!!!!! \n\nتالاسين :(دورات يديها على كرشو معنقاه منها) وي صافا الحمد لله.. ونتينا كي قيلتي\n\nبراء :ههه مزيان... (شاف فيها كتفرنس) واش مأكدة هي هاديك... \n\nتالاسين :علاش شعندي؟؟؟\n\nبراء :والو والو... شفتك لابسة حوايجي.. ما كفاوكش حوايجك ولا؟ \n\nتالاسين :(بعدات عليه كتشوف فراسها) كي جاتني زوينة ياك... عجباتني.. (دورات وجهها شدات القب كتشم فالريحة) وفيها ريحتك هههه\n\nبراء :تالا... واش مأكدة راكي مزيانة.. \n\nتالاسين :ومضخمة كاع هههه... (قربات باستو من حنكو وشداتو من الكول كتلعب فيه) غير كنتوحشك عليها لبستها... \n\nبراء :(طلع حاجبو ودور يدو على خصرها عاجبو الحال).. جات معاك.. بلحق شي حاجة فيك مبدلة ههه... \n\nتالاسين :(حطات صبعها على فمها كتفكر) اممممممم... يمكن ههه... يله دابا مشي بدل عليك وصلي صلاتك واجي تعشى.. \n\nبراء : (عض على فمو) اجي ندخلو انا وياك نتفاهمو على شي حوايج بعدا.. \n\nتالاسين :(ضحكات فاهماه) ههههه مشي تصلي.. \n\nبراء :وا غير اجي هههه\n\nتالاسين :مشي بعدا سبق صلاتك يله هههه\n\nبراء : (ضحك وحنا خطف بوسة من فمها) واااااخة الالة نشدك نشدك.. اجي بعدا مشات الدوخة ولا مزال\n\nتالاسين :مزالة شوية بلحق جبرتلها الحل ههه\n\nبراء :(عقد حجبانو بتعجب) الحل؟؟ ... ولي هو؟؟ \n\nشافت فيه كضحك وهي راجعة لور.. وحطات كمام الكبوط على نيفها كتشمو وتضحك وعطاتو بالظهر غادة للكوزينة مخلياه هو واقف ايحماق على حركاتها فهاد النهار وكيحك فراسو ويفرنس... \n\nدخل لبيتو كيقاد أمورو يبدل ويصلي وهو كيتفكرها ويضحك ما فهمش شنو جاها.. وكيتفكر شكلها المغري وكيزيد يتبسم كثر... حتا سالا وخرج لابس سروال كيطمة مع تيشورط لاصقة على درعانو فالگري.. لقاها جالسة فوق الفوطوي شادة راسها.. عقد حجبانو وقرب منها.. \n\nبراء :مالكي.. \n\nتالاسين :(هزات راسها فيه مصغرة عينيها) اممم.. شداتني الدوخة عاود.. \n\nبراء :(جلس حداها كيطل على وجهها بجدية) نتي حالتك ما بقاتش عاجباني.. غذا نمشيو لكلينيك ديري كونترول.. \n\nتالاسين :(حركات راسها) اممم ان شاء الله.. \n\nرجعات راسها لور متكية على الفوطوي وكتقوص فحجبانها وطل عليه تحت عينيها.. وتصدر صوت أنين تقول فيها الموت.. \n\nتالاسين :جيبلي نشرب\n\nبراء :واخة \n\nتالاسين :(شداتو قبل ما ينوض كتهضر بزز) راه القرعة فوق البوطاجي جيبلي منها.. \n\nبراء:(شاف فيها باستغراب) \n\nتالاسين :(دورات عينيها) فيها ليمون عليها.. \n\nبراء :ااه واخة \n\nناض موجه لكوزينة دغيا مخليها هي كطل عليه بنص عين حتا غبر من قدامها وفتحات عينيها وتلاحت على امينو لي كيدور حداهم مداتلو طبسيلو خاوي حطاتولو ففمو وحطات فيه ورقة وهز هو ذنيبتو كيلعب بيها غادي كيلهت للكوزينة حيث عارف هداك طبسيل ماكلتو... وقبل ما يوصل خرج براء هاز فيدو الرضاعة وكيشوف فيها بعدم فهم.. \n\nبراء :تالا؟؟ديالمن هادي؟؟\n\nتجلسات معاوطة كتبسم وساقرة كتشوف فيه وهو كيتسناها تجاوبو حتا قرب عندو امينو كيدور برجليه بطبسيلو وبراء مخليه كاع ما مسوقلو هاد الساعة .. \n\nبراء :مالكي ساكتة.. شكدير رضاعة عندنا فالدار؟ \n\nتالاسين :(عضات على شفايفها) شوف امينو يجاوبك\n\nحدر راسو شاف فأمينو ورجع هز راسو شاف فيها عاقد حجبانو بتعجب وطلع حاجبو.. \n\nبراء :كطنزي عليا دابا؟ (حدر راسو فأمينو لي برزطو) صبر اصاحبي هانا انعطيك.. \n\nتالاسين :(ضحكات) \n\nبراء :شفتك نتي كضحكي ما بقاتش فيك الدوخة؟؟.. (شاف فيها مزالة كتشوف فيه وتبسم) سولتك مالك كتشوفي فيا.. (شاف فأمينو) بففففف واااا صاحبي صب... \n\nسكت وعقد حجبانو كيحقق فالطبسيل لي عااااد بانتلو فيه الورقة البيضة ولي وسطها شي كتابة... حنا هزها كيقرا فيها... كانت كاتبة فيها بالإنجليزية \"I'm so excited to see you daddy\"... عقد حجبانو كثر كيحاول يستوعب ولاحظ السهم لي فجنب الورقة كأنه كيدلو باش يقلبها.. وفعلا قلبها... كانت صورة بالأسود والأبيض.. صورة الايكو لي جابت معاها... شاف فديك الصورة شحال ورجع قلب الورقة كيقرا ويشوف فيدو الثانية لي فيها الرضاعة.. وبشوية. بشوية بداو حجبانو كيترخااااو بحال الا بدا كيفهم وهز راسو فيها مخرج عينيه...\n\nبراء : كضحكي معايا ياكي؟\n\nضحكات عاضة شفايفها وكتشوف فيه.. وهو رجع كيشوف فداكشي لي فيديه ويعاود يتأكد وكيقرب منها.. \n\nبراء : دادي... كيفاش بابا؟ شكون بابا؟... \n\nتالاسين :(كتشوف فيه وهو كيقرب) هههه شكون فنظرك.. \n\nضحك ورجع جمعها مزال ما قاد يستوعب تماما... حتا وصل حداها وجلس على الفوطوي بجنبها كيقرا فديك الورقة ويشوف فالصورة... وهز راسو فيها كيسرط ريقو... \n\nبراء :ححح... حح.. حاملة \n\nتبسمات وحركاتلو راسها بالإيجاب... وهو حط داكشي من يدو قدامو فالطبلة كيشوف فيه وشد راسو بين يديه مبهوووووووض ورجع شاف فيها .. \n\nبراء :ما يمكنش.. غير كتفلاي عليا ياك.. \n\nتالاسين :ههههه وديك الصورة دالايكو مناين جبتها ههه\n\nبراء :(سكت شوية عاد نطق) لا لا ما يمكنش.. واش حاملة حاملة.. بصح زعما\n\nتالاسين :هههه لا بلعاني.. اواعدي شعندك\n\nشاف فيها ويدو على فمو لي حاط مرفقها على ركبتو... ورجع هزها مسح بيها على شعرو... \n\nبراء :لا لا ما اديريهاش بيا.. كضحكي\n\nتالاسين :(شدات يديه كضحك) والله ما كنضحك عليك هههه.. والله حتا حاملة\n\nشاف فيها مطولا... ويدا كيتبسم شوية بشوية.. تخلطو عليه لعرارم... الصدمة مع الفرحة حتى ما بقاش مستوعب ومزال شاك فيها كضحك عليه.. \n\nبراء :واش حاملة بصح.. زعما ايجينا ولد؟ \n\nتالاسين :ما عرفتشي واش ولد ولا بنت ههه مهم حاملة \n\nشاف فيها ساااااكت شحال.. وابتسامتو غادة وكتبان... ونظرتو غادة وكتبدل... عينيه كيبريو شوية بشوية... للحظة شكات واش دمعة هاديك لي وسط عينو كتبري... \n\nبراء :ههههه حاملة... والله حتى حاملة ههه (حركاتلو راسها) دابا نتي حاملة هههه... يعني حنا انولدو ههههه\n\nتالاسين :هههههههه لا انا لي انولد هههه\n\nضحك حتا بانتلو الضرسة دالعقل.. وما عرفاتو كي دار حتا حسات براسها كدوووووور وهو هازها ومدور يدو على كرشها وراسو مخشي فعنقها وكيضحك.. \n\nبراء :حااااملة ههههه حااااملة\n\nتالاسين :ههههه حاملة والله غير نزلني هههه\n\nبراء :غادي تولديلي هههههه نتي حاملة اتالا حاملة هههه\n\nتالاسين :هههه والله حتى عرفتها هههه راه دخت صافي \n\nبراء :وراكي حااااااملة حاااااملة هههه\n\nتالاسين :(بدات كدوخ دبصح) ههه اه بصح.. براء نزلني صافي دخت... \n\nبراء :(بالو ماشي معاها) ههههه اتولدي هههه\n\nتالاسين :(حسات بالردة) اععععع نزلني الزمر بالناقص... وا دخت دخت انتقياااااااا نزلني.. وا حطنييييييي.. اممممممم\n\nشدات على فمها بيديها كتفركل بين يديه حتا بعداتو عليها بزز اما هو مرفووووع وغير كيفرنس وكلمة حاملة لصقات ففمو تقول سارط كسيطة.. ما رجعاتش شافت فيه حدها كعطات للحمام تخوي مصارنها وخلاتو هو واقف تالف فبلاصتو كيمشي ويجي.. \n\nبراء :هههههه حاملة... تالا حاملة هههه غادي يجيني ولد... والله حتى حاملة.. \n\nشاف فجنابو كيقلب عليها وبحال الا عااااد صرفقتيه فاش ما لقاهاش حداه وبدا كيرجع الكاسيطة وكيستعقل... ولحقها دغيا فاش سمع صوتها وهي كترد وهو الفرحة مزالة لاعبالو على العقل...ونطق بصوت مرتافع وهو فطريقو عندها... \n\nبراء :تقيااااااي بالشوية هانتي اطيحيه... \n\nلحقها تخشى معاها فالحمام كيعاونها وبالو معاها... يدور بيها من هنا وهنا وتالف كثر منها.. مزال دايخ وفرحتو لاعبالو على مخو.. حتا ردات على خاطرها وعاونها حتا خرجات وتكات على الناموسية حمراء وكترد النفس وهو كيمسح على وجهها.. \n\nبراء : خاصنا نشوفو شي حل لهاد الردان.. دابا نتي حاملة..نخافو توقع شي حاجة للولد... \n\nشافت فيه وميقات عينيها... ما عرفاتو طانز ولا كيهضر من نيتو.. حتا خدات النفس باش تهضر عاد نطقات.. \n\nتالاسين :راه داك الولد هو لي عامل فيا هاد الحالة الا ما فخباركشي!!! \n\nبراء :كيفاش؟\n\nتالاسين :(تنهدات ما قاداش تهضر) لحمالة لي كتعمل الردة والدوخة.. \n\nبراء : بصح؟؟. (فرنس) دابا نتي حاملة بصح ههه\n\nتالاسين :(عصبها ونطقات بلا ما تحس) دخل قلبني وشوف بعينيك... \n\nفتح عينيه فيها مصدوم ورجع طلقها بضحكة حتا رجع راسو لور كيضحك وصوتو مسموع وهي عاد بدا يطلع معاها شنو قالت وبقات غير كتبيض ودور فعينيها حتا بدا كيجمع الضحكة باش يقدر ينطق وهي تزيرات فبلاصتها ورجعات حمراء كثر من لي كانت.. \n\nبراء :هههههههههه تبغيني ندخل كووووولي ولا ندخل غير شي بركة ههههه\n\nسكتات مكمشة فمها وقالبة وجهها وهو شاد فيها راشقالو بالجهد وهي زادت ضحكاتو كثر.. وبقات ساقرة وكتشوفو كيضحك حتا بدا كيجمعها ويشوف فيها... وتنهد فرحاااااااااان وجرها عتدو خشاها فيه وزيرها حتا غوتات عاد رخف عليها وقابل وجهو مع وجهها ... \n\nبراء :شكرا بزاااااااااااف... (تبسم وخطف بوسة من فمها) فرحتي ما عاطيها لحد... عطيتيني فرحة بالدنيا وما فيها... (خدا شفايفها فقبلة طويلة على لي سبقتها) كنبغييييييييك..(ضحك ) امامات وليداتي ههههه\n\nتالاسين :(تخشات فيه كتشم ريحتو وتفرنس) حتا انا هههه\n\nبراء :باش عرفتي؟\n\nتالاسين :مشيت لكلينيك.. خالتي البارح شكات وقالتلي اجي ونتأكدو.. \n\nبراء :هههه وما قولتولي والو.. شحال عندك\n\nتالاسين :ستة دالاسابيع يعني شهر ونص ههه\n\nبراء :(كط صبعو على فمو كيفكر) امممم.. شمن ليلة درناه فيها.. اااااه يمكن ليلة ديال داك الفيلم ههههه\n\nتالاسين :(ضرباتو لصدرو بالضحك) هههه صافي.. راه غير عجباتني القصة ديالو وصافي وداكشي كنت كنفوتو ههه \n\nضحك وخشاها فيه كثر... وهي كتشمشم فيه حتا بورشاتو وناض تهز جا فوق منها كيضحك.. \n\nبراء :بانلي ما كفاكش واحد خاصني نزيدك واحد اخر هههه\n\nفهماتو وبقات غير كتشوف فيه وتفرنس وحنوكها حمااارو.. واخة حشمات بلحق هي باغاه... رجع كيبانلها غير هو.. ما كرهاتش تلصق فيه صباح وعشية وليل.. أما هو فاش ما نطقاتش واكتفات بالضحك... تبسم وطلع حاجبو عاجبو الحال حيث حتا هي باغاه.. وحتا هو ما ردهاش وهو شهوتو ورغبتو فيها ماشي قل منها... \n\n🍂🍂🍂🍂\n\nبعد مرور اسبوعين :\n\nراكبين فالسيارة.. مخدمين موسيقى.. وهو ناشط معاها وكيدندن... ومركز فالطريق قدامو... ومرة مرة يدور يشوف فيها وهي حاضياه بطاي طاي.. جالسة عاطية ظهرها للباب ومقابلة معاه وكتبسم... ولف هاد الحركات منها وبزاف... جاها وحمها عليه... لاصقة فيه فالطالعة والنازلة.. الا ما كانش هو كتكون لابسة حوايجو.. وريحتو عمرها فرقاتها... التليفونات رجعات شاقماه بيهم أربعة وعشرين ساعة... وهو مفيييييك وعاجبو الحال وعايش فوق السلك.. جات معاه وبزااااف كاع.. وكيحماق عليها فاش كتكمش فيه وتبدا تشم فريحتو وتمنظر فيه... بصريح العبارة تزادت فيه ضلعة... \n\nدار شاف فيها بضحكتو العريضة... غمزها وسيفطلها بوسة فالهواء ورجع دار شاف قدامو... خلاها هي سرطات ريقها وعقدات حجبانها.. وعينيها متبعين حركاتو... وكيفاش كيحرك شفايفو ويمص فيهم مرة مرة وكيلعب بحجبانو.. بدات كتحرك. فبلاصتها عاقدة حجبانها تقول فيها البيضة... وكتعض فشفايفها... شافت حتا عيات وهي دور جلسات كتشوف قدامها... ونطقات بجدية... \n\nتالاسين :حبس.. \n\nبراء :(دار شاف فيها) مالك؟\n\nتالاسين :حبس الطوموبيل دااااابا.. \n\nشاف فيها لثانية مبهوض واستدرك راسو وشاف اول فرصة وقلب الروايد وقف على ليمن وطلع الساروت دالباب من جيهتو باش تفتحلها حيث سحابو اتقيا عاود.. \n\nبراء :هانتي نزلي.. \n\nدارت هي شافت فيه.. وتقابلات معاه قالبة شنايفها وعاقدة حجبانها... ونطقات بلا حشمة بلا حيا... \n\nتالاسين :بغيتك.. \n\nبراء :نعام؟؟ (شاف فيها هو ما فهمش بالضبط) \n\nتالاسين :بغيييتك.. ودااابا.. \n\nبراء :هه كيفاش بغيتيني... \n\nتالاسين :بغيتك هي بغيتك... شني ما فهمتيشي فيها.. \n\nبلق فيها عينيه مبهوووض... عمممرو كان ولا طاحتلو على البال بلي يجي نهار تقولو فيه بغيتك... هاكاك بالعلالي... كتقولها وتشوف فيه... بلا ما تحشم ولا ترمش... تصدم فيها... هي فهاد الآونة الأخيرة زعمات اه... ولكن دابا وصلات للسطاج اللخر... وخلاتو هو ما عارف ما يقدم ولا يوخر غير كيشوف فيها وساكت.. \n\nبراء :تت.. تالاسين.. حنا راه فالزنقة.. \n\nتالاسين :(هزات كتافها كتغبن) ماشي شغلي... انا بغيتك ودااابا انهننننن.. \n\nرجع لور شوية كيشوف فيها.. حط المرفق ديالو على الفولون وحط صباعو حدا شفايفو محقق فيها الشوفة مزيان ومخبع ضحكتو... حتا عبرها وطلعها وهبطها مزيان وهي كتغبن وتدبل فعينيها عاد نطق... \n\nبراء :فاش يخلاق... فكريني نبوسلو داك الراس واخة.. \n\nتالاسين :(بتذمر) وا بوسني انا بعدا عاد بوسو هو انهننن\n\nضحك وشدها من حنوكها بيد وحدة حتا جمعلها فمها وغطاها بظهرو وحط شفايفو على شفايفها فبوسة حااااااارة وهي متجاوبة معاه كثر من اي مرة ويديها حايرة فين تحطهم... تقيس فوجهو وعنقو وصدرو وهو شدها ببوسة وحدة ما طلقها حتا رجعها حمراء وهو بحالها وكينهج... يله بغا يبعد وهي تجرو من الكول دالقميجة عندها وخشات يديها وسطها حتا قاست صدرو كتلمس فيه...\n\nتالاسين :(كتنهج وتشوف ففمو) زيد..\n\nشاف فيها ما عرف يضحك ولا يندب ولا شنو يدير... هو براسو سخناتو معاها غير مجرد الفكرة دأنها طلباتو خلاتو يتزعزع وعاد وهي كتبوس فيه هاكاك.. حس براسو ايطرطق وحتا هي ما كانت حسن منو غير كتلوى فبلاصتها تقول فيها الدود...\n\nبراء :شغانزيد.. ما كتشوفيش فين حنا..\n\nتالاسين :نرجعو لور..\n\nبراء :هههههه والله حتا هاد الحمالة خرجات عليك.. انحرفتي بالمعقوووول..\n\nتالاسين :(عقدات حجبانها طالعلها الزعاف) دابا اتبدى تبيع عليا شبابك غالي ولا... (دفعاتو دغيا دارت بالناقص) بعد لهيه... ما بقيت بغيت والو...\n\nبراء :ههههه شوفي وكان..\n\nتالاسين :(هزات صبعها)ما تقربشي... صافي غير بعد مني... وزيد تحرك انتعطلو على الدار\n\nبراء :عاد دابا شوية ما كناش انتعطلو عليهم..\n\nتالاسين :ايوا ضرباتلي فالخوا... شغلك... كنت باغياك وما بقيتشي كتسالني شي حاجة..\n\nبراء :اهاه الالة.. درتيها قد راسك ودابا ما بقيتيش باغية...\n\nديمارا وشاف قدامو وساط.. وحدر عينو شاف فحجرو ورجع شاف فيها بنص عين...\n\nبراء :اليوم انتشوه معاهم..\n\nشافتو فين شاف.. طلعات حاجبها بعدم مبالاة وعوجات فمها وقلبات وجهها للسرجم مخلياه هو غيييييييير كيشوف.. ورجع ديمارا وزاد...\n\nوصلو للفيلا.. ونزلات هي لولة منفخة وزدحات الباب.. خلاتو هو غير كيشوف.. ما داهاش فيها... اصلا ولفها من نهار بداها الوحم وهي حال واحوال.. دغيا كتقلب... ما كيعرف منين يشدها.. ولكن كدووور دوور وترجع هي لي تلصق فيه.. وداكشي لي مخليه ناعس على جنب الراحة وكيتفشش عليها وتفشش عليه... \n\nدخلو بزوج بيهم.. اليوم الأحد ودايرين جمعية بيناتهم لي توحشوها... ججامعين فيها الحباب كاملين... بدون استثناء... لقاوهم سابقينهم جالسين فالجردة مجموعين على كاس داتاي والشمس بدات كتغرب وهما ما كاين غير قولها وضحك عليها.. حتى وقفو عليهم بزوج وقاطعو حديثهم وبداو فالسلام وشي كيسول شي على حالو واغلبية دايرين بيها هي كيسولوها على الحمل... \n\nوبراء كيسلم ومرة مرة. يحط سدو على سروالو كيقادو وكيحاول يستر ما ستر الله... جلساتها رؤيا حداها دايرين بيها كيسولو فيها.. وهو قبالتها فالطبلة كيهضر مع هذا وداك ومرة مرة. يشوف فيها.. حتا تلاهى عليها وتشغل بالهضرة هو وباه على الخدمة لي اصلا شاغلة بالهم هاد الفترة كلها... وما بقاش دار شاف فيها... وناسيها هي لي سرحااات فيه وهي وسطهم.. كيهضرو وهي غير كتزعزع فراسها وبالها كووولو معاه.. كي كيحرك فيديه.. وكيفاش كيشرح بيهم.. وحجبانو لي معقودين وهو كيهضر مع باه بجدية... وعينيه لي مركزين الشوفة ففراس.. والطريقة باش جالس وحاط يديه على الطبلة ولوخرا حاطها على الكرسي وكيحك بيها لحيتو بشوية... حمقها واصلا هي كانو جنونها فيه... وبقات غير كتشوف فيه ودور فعينيها... تسناتو يشوف فيها وهو وتقووووول.. مرفوع كيهضر ما هوااااش هنا... حتا حس بشي حاجة تحطاتلو على فخضو وغادة وكطلع وهو يخرج عينيه وتزير... ما قدش حتا يتحرك باش ما يعيقش بيه باه لي قبالتو كيهضر معاه...دار شاف قبالتو وهي تغمزو بالتخبية.. خرج عينو فيها زعما شكديري وهي تربع يديها كدور فراسها بحال الا ما كدير والو وما مسوقالوش... سرط ريقو ورجع شاف فباه وبلا ما يعيق هبط يدو لي كانت فوق الطبلة وخشاها بين رجليه شدلها رجليه الحفيانة وهي كتعفرت معاه بشوبة باش يطلقها... حتا بدا كيهرها بصباعو وهي تجرها بالزربة... \n\nحنحن كيسرح صوتو وفنفس الوقت كيوصلها ميساج زعما هداي... وحتا هي سقرات وهلاتو حتا رجع كيهضر وهي ترجع تشقمو عاود.. ويله حطات رجليها على فخاضو وهو يتهز ووقف على غفلة خلا كولشي ينتابه ليه... حمر فيها عينيها وهو مزير على يديه.. كيحس براسو ايطرطق.. لي بداتو فالطريق كملاتولو دابا.. حدو زرب على راسو دار دغيا قبل ما يتفضح ويبان المستور ونطق مع باه بالزربة.. \n\nبراء :سمحلي الواليد قاطعتك.. شوية ونرجع\n\nدار على الطبلة مخليهم ما فاهمين والو فيه.. بديك النوضة لي دار.. خاصة باه... وني تبعاتو بعينيها كيف غادي وكيزرب فالمشية ومزير على يديه ووذنيه تزنكو ودارت كتبسم حابسة الضحكة بزز.. شافت فجنابها شوية ودارت عند رؤيا.. \n\nتالاسين :هاني راجعة.. \n\nرؤيا :فاين ماشة\n\nتالاسين :غير للطواليط.. \n\nرؤيا :ياك ما الدوخة عاود.. \n\nتالاسين :ههه لا ما تخافشي.. \n\nرؤيا :واخة وردي البال لراسك.. الا حتاجيتي شي حاجة عيطيلي.. \n\nضحكاتلها تالا وتمشات داخلة للدار وكتشوف موراها واش حاضيينها.. ما كانوش مسوقينلها... كلشي حاير غير مع راسو.. وبيسان لي كتميساجا مع سعد ما هياش تما معاهم اصلا... فرنسات ودخلات كتقلب عليه بعينيها فين ايكون مشى... بقات كدور فبلاصتها حتا ما حسات غير وهي مرفوعة فالسماء.. شهقات مخلوعة وشدات فعنقو خايفة لا طيح... وغير شافت فيه وبانلها وجهو لملون ضحكات بصوت مسموع... وهو شاف فيها بنص عين وهو هازها وطالع بيها ونطق بين سنانو.. \n\nبراء :ضحكي.. هانا انهجرولك.. \n\nطلعات حجبانها وهبطاتهم كتقليه.. وبدات كتشالي برجليها وتلعب بيهم عاجباها الهزة... وزادت قربات حتااااا لعندو بشوية وباستو فعنقو ونطقات حدا وذنيه... \n\nتالاسين :انا بغيتك تهجرولي \n\nوضحكات بصوت محلون فوذنيه.. حدو دار شاف فيها مخرج عينيه... ورجع تبسم وشاف فيها بخبث... \n\nبراء :ضعتي ابنتي ضعتيييييييي... \n\nوهكذا توالت الأيام.. وتبعاتها شهور... دازو شلا ليالي وشلا حاجات... ولكن الأهم انهم عايشين كل نهار بنهارو... ما مخليين حتا حاجة تفوت حدها... يتقلقو ويتصافاو... يغلطو ويتسامحو... يدابزو ويرجعو... وكل حاجة وقعات الا وكتزيييد تعلقهم ببعضهم وكتزيييد تخليهم يكتاشفو بعضهم كثر ويحفظو طبيعة كل واحد فيهم...\n\nوحمها سالا.. ولكن محبتها ليه ما سالاتش وعمرها تسالي... وتشبثها بيه غير ما كيزيد... فهاد الفترة لي دازت كتحسي بتالا غادة وكتبدل ولكن كتبدل للأحسن... غريزة الأمومة لي بدات كتكبر فيها خلاتها تكبر عقلها كثر.. وتحس براسها امرأة على حق... وتعرف مسؤوليتها كزوجة وقريبا كأم...\n\nالحواجز تلغات بيناتهم... والحشمة طارت... ما كاين غير شرح ملح ما يخناز... لي بغى شي حاجة كيقولها بطايطاي... ولكن ضروري شي مرات ما ترشقلها وتفشش عليه وتبيع شبابها غالي عليه...\n\nفاش كملات أربع شهور.. ومن بعد ما خف الضغط دالخدمة.. قدر يخطفها شهراين... تساراو فيها وتفطحو مع قبهم... الطيارة غادة جاية بيهم من بلاد لبلاد وفكل بلاصة كياخدو معاهم ذكريات اتبقى فبالهم لعمر كامل... ذكريات زوييييينة غطات تماما على كل ذكرى بشعة ترسمات فبالهم... وحبهم نهار على خوه كيريد يكبر كما كيكبر الجنين لي فكرشها.. ولي فضلات تخلي الجنس ديالو وما تعرفو حتا نهار يكتاب وتولد... \n\nوفور رجوعهم للمغرب... ومن بعد ما قنعها أنه يعاونها.. قدرات تفتح المطعم لي ياااااما حلمات بيه... ونظرا لي شهرتها فمواقع التواصل.. فما كانش صعيب عليها تجيب الزبائن فوقت وجيييييز... وفعلا مطعمها تعرف خصوصا أنها كانت واقفة على كل تفصيلة فيه.. من ديكور.. تقديم.. طبخ.. وجبات... خدمات... اي حاجة وقفات عليها برجليها واخة حاملة وكرشها لفمها لي فيها ما هناها... ولكن اكثر بلاصة كانت كتعمرها.. هي مطعمها الصغير لي كان مخصص للأطفال... ولكن ماشي اي طفل..كان مطعم مخصص لأطفال الشوارع.. لي كيلقطو اللقمة من الزبل والبقايا ويقدر كاع يبات بالجوع... كان كيعجبها توقف عليهم وهما كياكلو وكيشبعو كرشهم... لفطور بفطورو ولغدا بغداه وحتا العشاء بقوامو... كانت كتشوف فيهم راسها فواحد الوقت... واي واحد فيهم كانت كتقدر تعاونو بكثر ما كانتش كتبخل عليه... \n\nفشهر تسعود وبالضبط فبدايتو... تقام عرس مطنطن.. عرس بقوامو هاد المرة... بيسان تفششات وركبات ودلات رجليها... عرسها كان قريب يكمل السبع ايام... فين ما كان شي تقليد ولا شي عادة دارتها... ما زكلات حتى حاجة وحتا لي ما عارفينوش هما هي كتقلب عليه وتديرو... مهم برعات راسها فعرس من داكشي... ولحسن الصدف صادف عرسها الشعر السابع لتالا... فما فلتوهاااااش وفرحو بيهم بزوج ودارو ليها عرس وفنفس الوقت احتافلو بالسبع ايام دتالا.. ولبسات حتا هي تكشيطة دالعرايس كلها جوهر ومشيطة بالتاج والحناني وتهزات مع ختها فالعمارية وداكشي لي ما دارتوش فعرسها داروهلها دابا... وفعاوط الفرحة كانو فرحتين... \n\nوبعد دخولها فشهرها التاسع... ولي كثر عليها فيه لحريق... خصوصا مؤخرا... شحال من مرة نوضاتو من نعاسو دايخ على أساس أنها اتولد وصدق ما كاين والو... ورجعو فنصايص الليل... واليوم كانت فبيتها.. كتسمع صوت الشتاء لي كتنقط برا.. وهي واقفة كتمشي وتجي وكرشها مكورة قدامها.. وكتعض على شفايفها كاتمة صوتها.. وكتشوف فيه هو لي ناعس ما هوااااش فهاد الدنيا... ما باغاش تفيقو.. قالت اتكون بحال كل مرة.. وجع وغادي يفوت.. ساعة هو غير ما كيزيد.. كانت لابسة سروال دالنعاس واااسع مع فوثاني ديالو دالقطن وكولو واسع شوية.. ما بقاتش كتقدر على لحوايج بزاف فاش حملات.. وجامعة شعرها بقراصة باش ما يقنطهاش... جلسات على حرف الناموسية عاضة على فمها ومفركة رجليها وشادة على كرشها... صبرات حتا عيات ويدات كتعيط بسميتو حيص لحريق لي جاها غير اي مرة سبقات.. \n\nتالاسين :براااااااء امممممم... اربيييي.. برااااااء.. امنننننننننن اوووف اوووف يا ربي وااااااا براااااااااء\n\nبراء :(ناض طافج وتجلس كيهضر) هانا هانا شكون... \n\nتالاسين : عمك مكوووون... وا نووووووض قالاك شكوووون.. عتقنييييي.. امممم اربييييييي \n\nمسح على وجهو وهز راسو شاف فيها.. شعرو مخربق وطايح على جبهتو وعينيه بزز باش فاتحهم.. \n\nبراء : انا مزاااااوك فيك... بلا ما تعذبينا فهاد ليل عاود... \n\nدارت غير بنصها حتا شداتو من الكول كتجر فيه وعينيها خارجين وكلها كتقطر....\n\nتالاسين :اتنووووض تكعد تديني لسبيطار ولا اليوووووم نمشي عليك للحبس... اممممم اربييي.. نهار كنتي كتنوضني فنصاص ليل تقضي غرضك ما كنتيييييشي كتعجز.. اععععع اربييييييي امممممم... صافي ما بقيتشي قادرة اهههههئ أنهنئ اربييييييي اععععععع انموووووت..\n\nغير شنقات عليه ديك الشنقة وهو يتوكض.. وعرف القضية حماضت...حدو هز المونطو لبسولها ولبس جاكيطتو وخرجو بلبانطوفات ديالهم وهي كتعصر وتلوى وعاااضة على حوايجها باش ما يتسمعش غواتها فلموبل.. وهو كيصبر فيها ويمسح ليها وجهها حتا ركبو وديمارا غادي للكلينيك ديال مو وهي كتغوت حداه ربي لي خلقها ولكن هاد المرة زادت لادوز... كثر من اي مرة... حتا تلفاتو بغواتها وبكاها وهو حداها كيتقطع عليها...\n\nتالاسين :اههئ اههئ انهننننننننععع.. ايماااااااااا يااااا يمااااااا... امممممم.. انموووت اربي انمووووت.. اععععععع...\n\nبراء :صبري احبيبة صبري.. ايفوتك غير صبري..\n\nتالاسين :وااااااااااع... ما تقولييييشي صبري اجي صبر نتينا اههئ اممممَ... سربيييي راسك اوووف... اربييييي اههههئ انههذ اعععععع..\n\nبراء : (شاف فالطريق قدامو تالف وكيحك فراسو) اجي كنمشيو من هنا ولا من هنا....\n\nدارت شافت فيه مطرطقة عينيها... ووجهها حمممر كتعصر وفازك بالدموع والعرق... وخرجاتهم فيه وشافت فيه الشوفة دلقتيلة...\n\nتالاسين :كضحك عليا يااااااااااااااك...\n\nبراء :(شاف فيها وسرط ريقو)ووو... و.وو..وا راكي تلفتيني... فين هي الطريق ...راني دخت... \n\nتالاسين :(قلبات وجهها كتبكي ودارت شافت فيه اطرطق) اربيييييي يا ربييييي اههئ اههههئ... الكرعة تحزمات بالفگوووووس اعععع... انمووووت.. \n\nبراء :(مفافي) ممم.. ما تموتيش وريني الطريق بعدا... \n\nتالاسين :(عضات على فمها كتصبر راسها) امممممم... خدم جي بي اس... خدمو دغيا وطلقنيييييييييي اااااااااااه اربيييييي... \n\nبراء :اااااه جي بي اس... بصح... اه واخة... صبري عافاك... \n\nخدم جي بي اس... ولقى راسو قالب الطريق كلها... الكلينيك فجيهة وهو غادي فجيهة... تلفات عليه الطريق فمرة بقوة الفتنة لي فتناتو بغواتها... \n\nتالاسين :انمووووووووت ابراء اههههههئ انهنننننننعغعغ... كنمووووت... \n\nبراء :(مد يدو كيمسح على وجهها ويدو لوخرا كيصوك بيها) نموت انا... صافي غير صبري... \n\nتالاسين :اععععععععع... اربيييييي اههئ انهههههععععع.. \n\nبراء :اوووووووف بالناقص كاع... هانتي ما بقى والو قربنا نوصلو... \n\nتالاسين :(سكتات كتنفس) اوووف اووووف اووووف... \n\nبراء : هاكاك احبيبة اوووووف... اووووف... \n\nتالاسين :اععععععععع.. اههههههئ اهنهههئ\n\nبراء :(كيمسح على وجهو ويديه كيرجفو) يااااا ربي يااااا ربي... غير هادي اربي وعمري لا بقيت قربتلها ياااا ربي... هادي وتوووبة اربي... \n\nتالاسين :سكوووووووووت اععععع.... حزة وغادي تفوووووت سكوووت اههههههئ انهههئ\n\nبراء :ايوا صبريييييي واش ضروري تغوتي... \n\nتالاسين :(شافت فيه وخرجات عينيها وغوتات) اععععععععععععع.... \n\nبراء :واخة واخة... هانا انسكت... وا سكتي حتا نتي... \n\nتالاسين :صوووك ابراء صوووك وسكت... \n\nهاكاك دوزو الطريق هي كتغوت وترجع تسكت دقيقة وعاود تحميها... وهو حداها مفتوووون وتالف وخايف وما حدها كتبكي وهو كيزيد يتزير... لعرق بدا كينزل معاه وحلقو تقج... وما وصل لكلينيك حتا غفرلو ربي... وغواتها حااامي الدنيا... شنقات على يدو ما طلقاتهاش... وما مشات حتا دخلاتو معاها... هي تغوت وهو يرد عليها... وفيما يتزاد عليها لحريق تزير على يدو ولا تشنق عليه من حوايجو... وهو رجع كي الشرويطة معاها... وما عرف يصبرها ولا يصبر راسو... لحريق فيها وهو حداها كيفرطط... هي كتزرزر بالعرق وهو قالها ما كتعرفييييش.. حاجة وحدة حشم يديرها هي يغوت.. ولكن العكس صوتو مشا فمرة... لسانو تسرط... حدو كيشوف بعينيه ويحس بيها كتديه وتجيبو وهو مصدووووم... عمرو كان كيتوقع ايكون لحريق صعيب حتا لهاد الدرجة... \n\nلحرييييق.. التوتر... الصداع... لغوات.. الطبيبة كتهضر وهي كتغوت... الفرمليات كيتحركو وهو حابس فبلاصتو... هي كتغوت وصوتها كيدخل نيشان لقلبو كيزعزعو... كيسمع صوت بكائها وما عندوش الفم لي ينطق ويقولها بركة من البكاء... وفجأة... تقطعو كاع الاصوات.. وحبسو كاع الحركات... وتسمع غا صوت... صوت رقييييييق وحاد فنفس الوقت... شاف فيها هي لي رمات راسها ورخات يديها من بين يديه وغمضات عينيها كتنهج... هز راسو بشوية وشاف فالطبيبة لي واقفة قبالتو وفيديه طفل صغير كيزوك... قلباتو دغيا وضرباتو زوج ضربات على المؤخرة ديالو ودغيا عطاتو للفرملية باش تمسحلو وشافت فيهم... \n\nالطبيبة: مبروك ههه\n\nطلع حجبانو كيشوف فيها ويرمش... بحال الا مصرفق.. ومزال ما فاهم لي داير بيه... ورجع شاف فيها عاود لقاها مغمضة عينيها وقالبة وجهها.. كانت متبعاهم بعينيها وهما كيدورو بيه ويمشي ويجيو وصوتو كاسر الدنيا... حتا شهقات ودارت شافت فبراء لي مزال مبلق عينيه... تبسمات وسط بكاها... وعينيها جمرة بقوة ما بكات... وجبهتها مخبعة وسط الشعر لي لصق عليها... حدها شافت فيه وضحكات ورجعات قلبات وجهها شافت فيهم... وزادت فوتيرة البكاء فاش شافتهم جايبينو جيهتها مكمسينو فلباس ديال الطبيب خفيف.. من بعد ما مشحولو حالتو شوية.. وقربوه حتا حطوهلها على صدرها وبقات الفرملية شاداه حيث هي اليدين فاشلينلها... حدو تحط على صدرها وراسو جا حدا فمها وحسات بيه كيفركل فوق منها وهي تكسيري فبكاها.. باستو وحطات حنكها على راسو... \n\nتالاسين :اههههئ انهننئ ولدييييييي... \n\nالفرملية:هههه بنتك...\n\nهزات تالا عينيها فيها وضحكات وخناينها هوادين مع دموعها... وكيتسمع غير صوت بكاها مع صوت بنتها... حتا هزات عينيها شافت فبراء لي واقف على راسها... طاحت عينيها فعينو... وما قداتش تخبع دهشتها فاش شافت عينيه الحومر... وفمو لي مزير عليه... ما خفاتش عليها الدمعة لي طاحت من عينو ودار بالزربة باش يمسحها ورجع شاف فيهم وعينو كتمشي بيناتهم بزوج... تبسمات وشدات يدو وقرباتها لراسها حاطة جبهتها عليها وكتبكي.. وما قدرش ما ينزلش ويحط يدو الثانية على راسها ويمسح عليه ويطبع قبلة على جبهتها ونطق بصوت مبحوح... \n\nبراء :على سلامتك... \n\nتالاسين :بنيتة ابراء اههئ ولدت بنيتة اهنههئ\n\nتبسم وقلب وجهو شاف فبنتو لي كتفركل فوق صدر تالا.. وجهها منفوخ وعينيها مغمضين وفمها صغيييور فاتحاه كتبكي وتغوت... ذاتها حمرااااااء وجبهتها مكمشة وكتزييد تكمشها فاش كتبكي... ضحك وما قدرش يقيسها... حدو قلب وجهو وحط يدو على عينيه كيحبس دموعو ويدو مزالة فيد تالاسين لي بدات كتودع شوية بشوية... وعينيها بداو كيتغمضو وبدات كتحس بالفشلة وذاتها كترخاااااااااااا معاها... \n\n🍂🍂🍂\n\nفتحات عينيها على صوت الهضرة حداها... وبدات كترمش بشوية حتا تقاداتلها الشوفة واول واحد طاحت عينيها عليه هو لي جالس على يمينها فكرسي... فاتح رجليه وحاط مرافقو على ركابيه وقالب وجهو كيضحك... حركات عينيها تشوفو معامن كيضحك... وهي تفاجئ... كانو كلهم مجموعين عليها... هجمو هجمة وحدة... مصافين شي فوق الفوطوي شي واقف شي جايب كرسيه معاه بحال رقية لي رجعات ديما مدفوعة بالكرسي.. ركابيها صافي.. خواو بيها مسكينة... رجعات غمضات عينيها وقوصات حجبانها فاش حسات بوجع ضرب تحتها.. وسقرات حتا بدا كيمشي بشوية عاد رجعات فتحات عينيها... لقاتو كيشوف فيها فاش ردلها البال بلي فاقت... تبسم فوجهها بابتسامة عرييييضة ورداتهالو بابتسامة صادقة واخة ذابلة بقوة لعياء... ووقف وقرب وقف عند راسها ومسح عليه... \n\nبراء :صباح الخير... \n\nما دركاتش تجاوبو...ودغيا قاطعوها فاش بداو كيتسرسبو واحد مور واحد... كيضحكو ويباركو ويبوسو فيها ويطمنو عليها..وهي ما بيديها غير تضحك وتجاوبهم بكلمات قليلة حيث لسانها مرخيييي بزز باش كتقدر تنطق... \n\nحسن :مبروووك عليكم اوليداتي... الله يخليهالكم وتفرحو بيها.. \n\nزينب:امييييين يا ربي ونفرحو بيها كاملين ان شاء الله.. \n\nحسن:لا نتي شحال عوالة تعيشي... \n\nزينب:الله يطولي فعمري مالك تابعني.. \n\nجهاد :(ضرب على كتف براء) العزززز ولا كحز... رجعت عمو هههه\n\nرؤيا :هههه شرفتونا.. \n\nفراس :(حنحن) هضري غير على راسك.. اما انا مزال شباب الحمدلله... \n\nرؤيا :(ميقات فيه) مزيناااااتك... \n\nرقية: شفتو دابا الا بغات الموت تجي غاااااا تجي... منين شفت وليدات الغنضور ديالي هاديك هي الدنيا وما فيها.. حمدتك ياااااا ربي وشكرتك لي طولي ربي العمر حتا شفت وليدات وليداتي... \n\nبراء :هههه الله يطول فعمرك ويحفظك لينا... \n\nبيسان :عندك غرض غاااا بالغنضور حنا ما عندك غرض بولادنا... \n\nهنية:ههههه شوفيلك المغيارة... وا هي لا نضتي حتا نتينا وجبتيلنا شي كتكوت نفرحو بيه... \n\nبيسان :ههه انا مزاااال عليا الحال.. عاد قلت بسم الله ههه.. \n\nجواد :واخة تولدو لي ولدتو دابا ما تجيبو بحالها... سبقات كلشي وهي الفرحة اللولة... \n\nجهاد :(ضربو لراسو) فوقاش تعلمتي تهضر بعقلك... \n\nجواد : فاش فرقتيني عليك هاد القسماين دالمگانة... \n\nجهاد :ههههه.. بلحق تبارك الله عليها... عرفتي وما كانت بنت خويا.. كنت انتزعط فيها ونخطبها من دابا ههههه.. \n\nبراء :بقيت بلا شغل نعطي بنتي انا لواحد بحالك... \n\nضحكو وكملو هضرتهم.. ودار هو شاف فيها فاش زيرات على يديه.. تبسم وجلس على حرف الناموسية عند راسها.. وحدر راسو عندها باش يسمعها مزيان ويدو كتمسح على وجهها.. \n\nبراء :كيبقيتي... \n\nتالاسين :شوية... فاين هي؟ \n\nبراء : داتها الفرملية.. دابا وهي جابتها.. \n\nتالاسين :وعلاش داتها.. \n\nبراء :غير كونترول وصافي... ما تخافيش..\n\nشاف فجنابو لقاهم ملاهيين كيهضرو وحدر خطف بوسة من فمها دغيا وهز راسو كيتبسم وهي زيرات على فمها حابسة ضحكتها... \n\nبراء :نتي لغزالة ديالي... لهلا يحرمني منك ولا من ضحكتك..\n\nتالاسين :(ضحكات بعياء) ههه.. بكيتي البارح.. \n\nبراء :(عض على شفايفو وحك راسو) ما بكيتش.. انا بكيت... غير جابلك بالك.. \n\nتالاسين :ههههه... رجعتي بابا... \n\nبراء : هههه... دابا رجعو عندي زوج برهوشات غادي يحمقوني... \n\nتالاسين :جيبهالي.. بغيت نشوفها... \n\nبراء :واخة.. انا نجيبهالك دابا.. \n\nباس جبينها.. وناض خلاها معاهم كتحاول تجلس وما قداتش.. وهزولها غير الناموسية حتا تعلا راسها شوية وتقادات شوية... وشدوها بالهضرة بيناتهم... وهي كتشوف فيهم... \n\nرؤيا :(جالسة حدا فراس لي مدور يدو على كتفها) باش فكراتك هاد الجلسة.. \n\nفراس :(ضحك) بولادة براء... \n\nرؤيا :(تنهدات براحة) كبر ورجع بولادو حتا هو.. \n\nفراس :(حط حنكو على راسها) شرفنا هههه..\n\nرؤيا :ههه ياك قلتي مزال شباب...\n\nفراس :اه شباب بلحق فالقلب هههه..\n\nقاطع هضرتهم دخول براء... هاز فيدو بنتو لي مكمشة فليزار غوز مغلووووق... هازها بين يديه وحاضنها لصدرو وكيشوف فيها ويضحك وعينيه اينقزو بالفرحة... هاز كبدتو وطرف منو فيديه... وهي نااااعسة ومرة مرة تبسم فنعاسها... شافو فيه كلهم متبعينو بعينيهم حتا وقف عند راس تالا لي كتسناه فوقاش يوصل عندها... ويله قرب مدات يديها هي لولة وسبقاتو.. وشداتها منو بشوية وهي خايفة لا تقصحها... غير طاحت عينيها على وجهها وهي تضحك لا شعوريا.. حطاتها فحضنها وهزاتلها الطربوش بعداتولها على جبهتها شوية باش تشوف وجهها مزيان... وهزات اصبع السبابة كدوزو على خدودها وجبهتها ونيفها الصغيييييور وعينيها كيتغرغرو شوية بشوية... وهزاتها عندها بشوية حتا قرباتها لفمها وباست جبهتها وقطرات ديك الدمعة على راسها... ورجعات بعداتها عليها كتأمل فيها وتعمر عينيها بيها... وكلشي ساكت كيشوووفو فيها وفرحانين ليها.. \n\nتالاسين :(هزات راسها فبراء) كتشبهلك...\n\nبيسان :(ضحكات) ايوا بزز ونتينا كنتي مقابلاه صباح وعشية ههههه..\n\nضحكو عليها... حيث كانو ملاحظين وحمها عليه.. وهي لي كانت ديما لاصقاه... وكلشي عارفها جاها وحمها عليه... ودار شاف فيها مبسم.. وجلس عند راسها.. وحط صبعو فيدو بنتو لي زيرات عليه وهو كيداعب يديها الصغيرة باصبع الابهام... وشاف فتالا لي كتشوف فيها وتضحك ما قاداش تبعد عينيها عليها... وقرب وشوشلها حدا وذنيها...\n\nبراء :كنبغيك..\n\nتالاسين :(دارت شافت فيه ونطقات بهمس) وانا كنموت عليك..\n\nجهاد:(قاطعهم) ايوا شنو ناويين تسميو التيتيزة ديالنا...\n\nجواد : خليوني نسميها انا..\n\nرقية :دوز تجلس ئالاك.. ولدهم وسميهوم.. لي ولد شي حاجة راه ئاد بيها..\n\nجواد :وا جيبولي معامن والله حتى نولدلكم فرقة..\n\nرقية :الله يمسخك هههه..\n\nرؤيا :بصح شني اتسميوها...\n\nشافو فيهم كلهم كيتسناو جوابهم.. وهما عينيهم على بنتهم لي وسطهم.. كيتبسمو ويشوفو فيها... حتا هز راسو وشاف فيها وقلبات وجهها شافت فيه... قراو عينين بعضهم لي كلها حب ومودة لبعضهم... ذايب فعينيها... وهايمة فعينيه... هي فرحتو وضوء عينيه.. وهو سندها وحب حياتها... مراتو لي معمرالو عينيه وسالبالو عقلو وقلبو... وراجلها لي رجال الكون كلهم ما يعوضوهاش فشعرة منو... ام ولادو لي ناوي يكمل معاها حياتو حتا لآخر نفس اطلع منو... واب ولادها لي ما عمرها تخايل تعيش نهار بلا بيه.. ضحكات وبادلها الضحكة.. ونطقو بصوت واحد \n\nبراء / تالاسين :......حياة.....\n\n❤️النهاية❤️\n\nكنتمنى نكون كنت خفيفة ظريفة على قلوبكم... والقصة تكون خلات اثرها فيكم وخديتو منها عبرة واستفدتو منها... اهم شيء نبغي نقولو هو ان شحال ما تسدو البيبان فوجوهنا الا والفرج قرييييب عند الله.. وعمرنا نيأسو من رحمتو... على الأغلب اتكون هادي آخر قصة ليا... بلحق ما عرفتو تضربلي شي نهار فلخوا ونرجع راني بنص عقل هههه مهم الا ما رجعتشي هي هاديك الا رجعت هو هاداك... تهلااااو فراسكوم.... دمتم سالمين أحبتي 😍🤗❤️"
  }
]
